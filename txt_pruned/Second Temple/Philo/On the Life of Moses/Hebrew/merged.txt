On the Life of Moses
על חיי משה
merged
https://www.sefaria.org/On_the_Life_of_Moses
This file contains merged sections from the following text versions:
-Chaye Moshe, trans. into Hebrew by Joseph Flesch. Prague 1838
-http://aleph.nli.org.il:80/F/?func=direct&doc_number=002039505&local_base=NNL01

על חיי משה



Book 1



Chapter 1

יש עם לבבי עתה לכתוב את חיי משה המחוקק, השלם בכל אופני המעלות, למען ספר את גדלו ויקרו לכל קוראים הנכבדים, כי שמו המהולל הולך בכל הגוים, וכל חקותיו ע"פ ה' אשר השאיר אחריו ברכה לכל דור ודור, הלא המה נתודעו בכל קצוי ארץ ויעשו שם בכל פנות העולם.
אולם זה משה האיש לא ידענו מה היה מהותו ואיכותו, ואולי בסבת קנאת החכמים, ובגלל התנגדות חוקיו בהצטרפות אל חוקי יתר העמים, נשכח זכרונו מלב כל סופרי הדורות אשר ליונים, כי כרובם כן החטיאו בשפתם, ויסכלו את ידם לכתוב שירי עגבים, גם לא חדלו פרזון לדבר מן ממשלי משלים, ומבעלי שחוק והתול, אשר דראון הם לכל בשר, תחת שהיה להם להשתעשע בברכות חוקי הטבע, להודיע ולגלות בקורות העתים מכל תוקף וגבורת אנשי חיל שכבר מתו, לבל ישכחו עלילותיהם וכל מצעדיהם, וצדקתם בל תמחה בארץ נשיה שלא יהיה חביון עוזם, כי אם יבריק לבד נגהם לדור אשר יקום אחריהם, והמה לא כן דמו, כי אם השליכו את הטוב המועיל אחרי גום, ובפיתם רצו את התועבה ויחפשו עולות ויחוננו אותם – לכן אנכי אעביר כל פסל הסמלה והקנאה מעל פני, ורק בזאת אבחר לספר ממשה רבינו ע"ה ומספריו הקדושים אשר הניח אחריו לזכרון חכמתו הנשגבה, ומלבד זו אוסיפה להביא דעות חכמי עמנו ז"ל מה שראה לבם הרבה חכמה ודעת בענינים כאלה – ותחלת דיבורי מה שהצורך מביאני לדבר ממנו, הוא שיש לדעת ראשית תולדתו.
משה רבינו ע"ה היה איש עברי נולד בארץ מצרים, וגם נתגדל שמה, כי אבותיו בסבת הרעב אשר חזק ימים רבים בארץ בבל ובכל הארצות הקרובות אליה, נסעו עם כל אשר להם לשבור אוכל אל ארץ מצרים, שהיא ארץ מישור אשר נאות שדיה יעטפו בר, ארץ פוריה רבת התבואה, יאורה מלא על כל גדותיו בימי הקיץ, כל הפלגים ויבלי מים ינהרון וישתקשקון בערוגות המטעים, ימוגגום וירטיבום גלות מים שוטפים, וכן מבלי שירד גשם השמים על האדמה, תוציא השדה שנה בשנה, כל פרי עץ למינהו, ורב תבואות תעלה האדמה, מלבד בחרות אף אלהים בהם לעצור את הנהר שלא יגיח אל פיהו בעבור עון יושביה. אבותיו היו השלימים בדור ההוא, הוא הדור השביעי מאברהם אשר בא, ראשון לגור ויהי הראש לכל העברים.

Chapter 2

והנה משה ע"ה הגיע לקרבת המלכות על אופן הבא – כאשר ראה מלך מצרים את העם העברי איך שירבה ויפרוץ לרוב מידי יום ויום, ויגר מאוד פן ירבה מספרם על אזרחי הארץ, ונוסף גם הוא עליהם למרבה המשרה, גדול יתר מאוד. לזאת התחכם בתחבולה להחליש ולהמעיט את כחם, ויצו לכל עמו להשליך כל הבן הילוד היאורה, למען לא ימלאו מהם רחובות עיר, וכל הבת יחיון, כי לא תצלח למלחמה. – ויהי בעת ההיא ויולד נער משה, ויראו אבותיו אותו כי טוב הוא, יעננו רוח בינתו המופלא מכל הילדים אשר כגילו, ולא שתו את לבם לפקודת המלך, ויאכילוהו מחלב ביתם, משך שלשת ירחים בסתר, מבלי שיודע מזה דבר, וכאשר שמעו כי עמדו אנשים להקור ולדרוש בכל המטמונים, אשר חקר כבודם כבוד מאת המלך למצוא חן בעיניו, וייראו מאוד לנפשותם פן יועדו המצרים יחדיו להמית אותם, ויטמינו את הנער בתיבה, ויניחו אותו בסוף שעל שפת היאור, וישובו אל ביתם בנפש נאנחה, כי נכמרו רחמם לראות בעטף עולל, וברעה שתמצא אותו על ידם, ויתעצבו אל לבם, וינחמו על כל הרעה אשר הוסיפו לעשות, וישיחו במר נפשם וביגונם לאמר, הלא עתה מוטל עלינו לעזוב את הנער, אשר מקדם היה מחובינו לכלכל אותו כאשר באמנה אתנו, יגענו ולא הונח לנו, זה שלשת ירחים, הה! שמור היה לנו לרעתינו, כי בשלנו היה הצער הגדול הזה לראות באבדן ילדנו, וברעה אשר כהיום תמצא אותו, ומה יכבד על הנער אשר גדלה השגתו לפי ערך שניו אז בעונג ובכאב, לראות עתה את עצמו עני וגוע, וינודו לו. - עד כה ועד כה, נתעוררה אחות משה ללכת חוצה, ותתצב מרחוק לדעה מה יעשה לו ולראות מה ילד יום, על פי ה' היודע עתידות.
והנה למלך היתה בת יחידה אשר אהבה מאוד, וזה ימים רבים שהיתה בעולת בעל לא היה לה ולד, אך נפשה כלתה ללדת בן זכר, למען יבוא אחרי המלך על כס המלוכה, ולא תסוב הממלכה לזולתו, מדאגה זו נכאה רוחה ותשב קדורנית כל ימי שבתה בביתה, כי לא נסתה את כף רגלה הצג מקיר הבית וחוצה ויקר מקרה ותלך בעצם היום שהושם הנער בתיבה על שפת היאור, עם אמהותיה ההולכות על ידה לרחוץ את גופתה, למשעי במימי היאור , ואחרי רחצה ותשב לה תחת אחד השיחים, ותרא מנגד את הנער, ותצו להביא אותו אליה, ותראהו את הילד מכף רגל ועד ראש, ותתפלא על תמונתו ומראהו, ותחמול על הנער בוכה ונכמרו נחומיה כאלו היא ילדתו בעוצב. וכאשר נתודעה כי מילדי עברים זה, נולד בעת שיצאה פקודת המלך האיומה והנוראה, חיש היתה נועצת עם אמהותיה איך שתכלכל את הנער להחיות אותו מיום ההוא והלאה, כי להביאהו אל בית המלך לא בטח בו לבה, עתה היתה מבוכתה, ותקרא לפניה אחות משה אשר ראתה אותה מתעצבת, ותשאל אותה אחות משה, אם תלך לקראות מינקת העברית להניק את הילד, ותאמר לה הבה לכי, ותלך ותקרא את אם הילד, והיא אמנם לא ידעה כי היא אמו ותחשביה כאחת המינקת, ותעד בה לשמור בנער ולהניקהו מחלבה ולהשביעהו משפעת שדיה, ועליה לתתן את שכרה.
וזהו היה מרצון הבורא שתהיה תחלת גידול הנער בבית אבותיו, ואחרי כן נקרא שמו בלשון מצרי הרומז על המקרה אשר קרהו, שהי משוי מן המים, כי בלשון מצרי מלת מאז הוראתה בלשוננו מים, על כן נקרא שמו משה להורות על המים.
ויגדל הילד מאוד יותר לפי ערך שנותיו. ויגמל ותשב אותו אומנתו היא אמו אל המקום אשר לקחתו משם, וברוח נדיבה סמכתהו, ותרא בת פרעה כי הנער הולך, ונתעוררו בקרבה שנית המון רחמיה לעשות עמדו חסד וטוב, ותערים ערום להתיך לה מן היוצר פסל תבנית הילד ותתעלס בו לפני אביה כאלו היה נוצר בבטנה, אחרי שכבר התכחשה להתדמות אל אשה הרה וילדה שקר, והדבר הקשה אשר ייטב בעיני ה' נקל מאוד לגמור ולבצע מעשיהו.
ועל אופן זה נתגדל משה בחצר המלכות, ובמעלליו התנכר נער, כי כל ימי עלומיו לא הרגיע את נפשו במעשה צעצועים, לא היה מהביל במשחק ושעשועים, אך פניו מועדת לתועלת ותכלית הטוב אך הצנע לכת, הוקיר מכל קניני המעלות, ויועדו אליו כל בעלי אסופות שבמדינות הקרובות למצרים, וגם חכמי יון נקבצו, ויבואו אליו ללמד אותו ידיעות רמות ונשגבות, ובימים לא כבירים השכיל משה מכל מלמדיו, ויעבור בכל הלימודים רצוא ושוב כאדם אשר הקנה אותם מנעוריו, דמיונו כאיש אשר כבר השלים בנפשו כל הידיעות התרומיות, ולא כתלמיד המקשיב אזנו לשמוע חדשים בלימודים, וישת עליהם נוספות מדעתו, כי הרוח נבון נכון לחדש תמיד בהגיוני החכמות, וכמו תפארת אדם אשר לו נתכנו היטב כל איבריו, ארחו ורבעו מחוקה על הישר, אך בהראותו מעט את עוצם ידו, יוכר, ויבחן, שיהיה ברוב ימים איש חי ורב פעלים. וכמו האכר יקוה רב טוב מנטעי נעמנים אשר ירבו צמח ויפרו ישע, כן נפש ישרה לא עופלה, עלולה לקבל כל הפקודים המוטלים עליה, והתאמצות פעולתה תועיל יותר מכל יגיעות המורים, הכנתה לבדה בכל התחלות הלימודים, תסול ארחות דרכה, ותפנה לה דרך, והיא עומדת במישור כסוס מוכן למלחמה.

Chapter 3

ויט משה את אזנו למלמדי מצרים, לשמוע ולהבין בחכמות המספר והמדידה, ובחכמת המוזיקא לכל אופניה, וגם מזאת לא הניח ידו להשלים את עצמו בפילוסופי הנסתרת אשר יסודותיה ציורי האותיות היא חכמת החרטומים, נחפשו נבעו בה כל המצפונים באמצעות הסמנים נרשמים בבעלי חיים אשר המצרים עושים אותם אלוהות, ויתר החכמות החפשיות הורוהו הכמי יון, מבני אשור קבל ידיעת כתיבתם, הכשדים אלפוהו חכמת האצטרולוגין, והמצרים הכינו את נפשו ביותר לחכמת התשבורת והנדסה, ומלבד זו, ראה לבו הכמה הרבה ודעת להשיג כמה שהכשדים והמצרים מסכימים, ובמה שהם נבדלים, בכל רעיוניו קלעו חציהם אל מרכז האמת, ומה שהיה מתנגד לעומת האמת נדה ממנו נדח, והוא לא דמה לאנשים האלה, אשר מקשיות ערפם יצדיקו ויזהירו כל הלמודים שכבר קימו וקבלו עליהם, אף שילפתו ארחותיהם, ודרכיהם עקשים כמנהג עורכי דיינים, אשר נשכרו באגורת כסף, את משפט האמת יפתלו ואת הצדק יטו אחרי הבצע, - וכאשר ימים על ימי הנערות הוסיף, כן הזדרז להשכיל באמתו, ולא הלך אחרי שרירות לבו, וימאס בכל שכיות החמדה, אשר בונה ביתה כקורי עכביש בהיכל מלך, כי אם בשלימת בינתו, לאט לאט לרגל חכמתו, נתן מתגו במתלעות התאות המתועבות לכלא את מרוצתם כרגע, לבל יעפילו לעלות המונים המונים, וכן הנחת כל התפעליות אשר בטבעם שובבים ממשובה נצחת, ואם לפעמים הרחיק מן החוק אשר חובב אדם לעשות, או שהיתה מכשלה תחת ידו, לא חסה על נפשו ליסר אותה בעונש, כפי אשר הושת ממנו, ובכלל התיגע והתעמל להתיצב כנגד כל נטיות הנפש לשטנם מפעולה הבלתי שלמה כאשר ימשוך הרכב בידו את רסן הסוס אשר בצוארו ילין עוז, לבל ימהר את מרוצתו להשחית ולבלע כל אשר בפתח עינים, כי כן לב חכם לימינו ולב כסיל לשמאלו, כל רואיו תמהו עליו וישתוממו כי כן היה מפליא לעשות בטבע, עד שלא יכלו להשיג מהות הנפש השוכנת בקרבו, אם אנושית היא או רוח אלהים מרחפת בה, או שהיא מרכבת משתי אלה יחד, כי אין דרך חול נראתה בו, כל כלי תכונותיו קודש, גם את בטנו לא השביע במותרות, לא מלא כרשו מעדניו, כי אם להחיות את נפשו, גם תאות המשגל לא משכתו, כי אם מה שאלצהו, לקיום המין, כממעיט בדרכו לא החסיר להטריף את הרעבון בלחם חקו, ארוחתו ארוחת תמיד, ואל מטעמים לא נשא עיניו, רק פקודות הפילוסופי שמרה רוחו , להוציא אותן מכח אל הפועל, כל הימים אשר הוא חיה כל הגיוני לבבו נשא על שפתיו, והיו דבריו מתאימים עם מעשיו, אין בניבו נבזה ואין פיגול במעשיו, ויהי נועם ה' עליו ומעשה ידיו כוננהו – ובכלל, דבר דבור על אופניו כי לא בשגעון נהג, לא התערב זר בתיקון סדריו, הכל נערך כמערכת זמירות כלי שיר – לבבו לא כן חשב ככל בני תמותה, אשר כמעט קט יצליחו וישכילו, לבבם יתנשא, עד לשמים יעלו שיאם, ידרכו בגאון וגובה על כל השפלים, ואת כל דכאי ארץ ישחו ונפל בעצומים חלכאים, כפתאים עוברים ועונשים, ירדו בישרים לבוקר, וגדפו אותם בקללות נמרצות עד לשמצה, כאלו הצלחתם להם חומה נשגבה, אשר כיום מחר אשיותיה תפולנה, ונהרסו מדרגותיה, כי אין דבר בעולם שכך משתנה ונופל בהפסד, כמו הצלחת הזמני, כל סגולות בני אדם מתמוטטות אחת הנה ואחת הנה, כי זה כל אדם שלא יעמיד מוצק בעתותיו, הזמן בוגד ומתעלל בו כבמצחק בקוביא, במקום שיפול שם יהוא, היום יורם האביון, ומחר יושפל נדיב, ועיני בשר אף שתראינה כזאת בפידו להן שוע, עם כל זה נועזים למאוס באויביהם, ובדברי ה' מלעיגים ומלעיבים, אף דרכי אבותיהם הישרים והנכוחים, ימירו ברע, כאות נפשם, ובבוסר יקהו את שינם, חדש מפני ישן יוציאו, ובודים מלבם כזבים לא שערו אבותיהם.

Chapter 4

אולם משה התרומם עד למעלה ראש, ויהי נחשב לנכד המלך, ועיני כל העם צופות עליו לבוא אחרי המלך, כולם כנו אותו בשם מלך הצעיר, וישמר את חוקות עמיו ללכת בדרכי הוריו, ויהיו בעיניו כל גנזי המלך משאות שוא ומדוחים, ולהפך הוקיר את נחלות אבותיו אשר נכנעו בימים ההם, לרשת את שאריתם, ובכן עלתה על לבו לעשות רק טוב משני צדדים, ויהי מכבד אב וייראהו, ולאומן אשר לקחו לו לבן הראה את הכנת תודתו, כי עתה השיב אל חיקו כל תגמוליו, לולא ראה בארץ פרעות פרעה, אשר נחמסו מכף מעול וחומץ, כי כבר מלתי אמורה, שאבות הראשונים משוד ומכפן ירדו מצרים, וימלטו שמה כאל עיר מקלט, לחסות תחת כנפי מלך חסד, ולהשען כמבקשי ישע ביושביה המרחמים עליהם, והיה להם לפחוד אל טוב הגרים, המפילים תחנתם לפניהם, כי גרים ותושבים, קרובים ושכנים היו היהודים עמהם. – אמנם המלך כל אלה אשר העתיקו ממקומם להשתקע במדינתו, למען שבת בהשקט ובבטח, העביד בפרך, ויכנע אותם בעבדות כשבויי חרב, ויגוש בהם לעשות מלאכה, וינף בעים רוחו את מטהו הזדון על אצילי בני ישראל, ועל דלת העם כאחד, להניח ערפם תחת הדרבן, לבל יתנו כתף סוררת, ולא ירא ולא חת לבו מפני חמת אלהים אשר שנא אותו מפני אכזריותו ונבלותו, אשר הקיש בבניו – ונוסף לזה הכביד את עלו עליהם עד בלי נשא, והמלאכה היתה רבה וכבדה אשר נטל עליהם, ובהשמט איש מן העבודה, וירף ממנה, אם שלא היה בכחו לעשות, הפגיע בו משפט מות. גם שם פקידים על מעשה העבודה, הם הנוגשים הרודים בעם, כבדי לב וקשי רוח, ויחלק העם למלאכה, חצים לבנו לבנים במתבן מן החמר, וחצים קוששו קש ותבן, כי בתבן ובעבטיט, נדבקו הלבנים, יש מהם אשר פקד עליהם לבנות בנינים מחוטבים, לו וליחידי התושבים, לחפור בארץ מכרה עמוק, ולהכין יומם ולילה את כל חומר הבנין, למען לא ישבתו הבונים ממלאכתם, ולא יכלאו מפועל ידיהם, גם לעת מתקה שנת העובדים, איננו מניח להם לישון, עד שנתנו ערובתם, שלא ירפו ידיהם מלבנות, ועם זה, ימים לא כבירים, עזבם כוחם, ויחלש רוחם, ולבם שומם, ורבים מהם מתו מטורח משאם ויפלו מהם חמרים חמרים, ופגרים מתים שכבו בראש כל חוצות מבלי שהובלו לקבורה, כי לא נתנו המצרים לכסות את המתים ברגבי אדמה כמנהגם אז, גם כהו בהם לנוד ולבכות על קרובים ושארים אשר כלו עמל חייהם, והרשעים האלה עצרו בהמית רגשות הטבע להאנח בשברון מתנים לבל ישלחון דמעות רצוצות חפשי, לבל תשמע אנקת נפשם. את כל העשוקים האלה ראתה עין משה יום יום, ויהי על אפו ועל חמתו, אך לא יכול למנוע את העול, וגם קצור קצרה ידו מהושיע את עמו ברב או במעט, אמנם בדברים טובים ובדברים נחומים, הקל מעט את ענים, ויחל את פני הנוגשים שאל יאיצו כן על בני ישראל לכלות חקם דבר יום ביומו, ואל לב בני ישראל דבר לשאת ולסבול את הצרה אשר פגעה בהם, אך יחזקון ויאמצון לבם כגבורי חיל לא ימס ולא ירך לבבם, כי אם תקום הרוח בקרבם וייחלון לאלהים, כי תשועתו קרובה לבוא וצדקתו להגלות.

Chapter 5

הכאב והעונג מתחלפים תמיד, העופל משתנה אל טוהר שמים, רוח סערה ישוב לדממה, השאון יהפך לשקטה, וביותר משתנה מצב האדם, באשר שהוא רפה ומתמוטט, ככה חשב משה לגלול את האבן מעל לב המתאוננים, וינחם אותם בדברים המתישבים אל הלב כרופא נאמן המדבר על לב החולה, אמנם בכל כמו אלה התנחמו כמו רגע ומשנהו וילן העם כמקדם ויוסיפו להחפיא דברים לא כן, ורוב בעלי הנוגשים התמרמרו מקצפם וכחיתו ארס זוללי בשר עטו עליהם לבקע אותם ולהשחיתם, אלה היו זאיבי ערב בתמונת פני אדם, ובקרבם שמו ארבם לטרוף טרף, חזק לבם מצור ושמיר, ואת אחד הנוגשים אשר לא נח ולא שקט מזעפו, ולא הפנה אל זעקת העם, כי אם במקל עוז ובשבט זעמו יסרם ויענם בהתמהמהם לעשות מהרה את הפקודה, את זה דמה משה להרוג ויהרגהו במשפט, בגלל שהשביע רשע עריץ את תאותו כעלוקה לעלעות דם נקיים.
וישמע המלך את אשר עשה משה ויחר אפו בו, ויצר לו עד להתחלות וישא עליו חטא, אך לא מפאת הרצח, כי אם הגדיל את עונו מצד שנטה הנכד מדרכי אביו, ולא כמוהו אהב את בעלי בריתו, וישנא את כל משנאיו, כי אם חנן אויבי מלך וישטום את מאהביי, ובסבה זו נתגרו יועצי מלך לחרוש רע על משה, כי ידע לבם שבאחרית הימים ינקום מהם נקמתו, וימוד להם כפעלם, וירכלו בלשונם, ויוציאו את דבתם לפני המלך, וידברו במשה ויתנו בו דופי, ויעצו אל המלך להסיר את ממשלת משה, באמרם אליו יום יום, כי יקשור קשר למרוד בו, כי בעל מזימות הוא מתהפך בתחבולותיו להתנשא אל המלכות טרם יבוא עתו, את זה ירים ואת זה ישפיל ולמסת נקיים ילעג, יכריעם לטבח, וכל אנשי שלומך ירדוף באפו, למה זה אדונינו המלך. תתמהמה עד אשר ישלים הפצו ואמת בצעו, הן זה בוששך, רב יועילנו להתם כל מזימותיו. – ויברח משה מפני פרעה וישב בארץ מדין ויהי שם בטח, ויעתר אל ה' לקרוא לשבוים דרור, ולאסורים פקח קוח, ויד עושקיהם כח הרוצצים דלים, יענש בשבט עברתו, אז ישמח אף יגל גילת רנן. וימלא ה' משאלותיו, כי ראה ה' ללבבו הדורש טוב בעד הנאנחים והנאנקים, ותכלית שנאה אשר ישנא בה את הרשעים, וכן באמת נתגלו אחרי כן, כל היעודים והעונשים אשר פגע ה' בכל הדור ההוא.
ומשה התאמץ בנתים לעלות אל במתי התושיה, כי באשורי החכמה אחזה רגלו, שם ישר נוכח עמו , וביסודי הפילוסופי העמיק הרחיב מדורת נפשו, ויהי מהיר להבין לשמוע ולחקוק עלי לוח לבו כל דבר נאה ומתקבל, להיות לו להועיל ברוב ימים אשר ימצאנו, ורק הי' חפץ בתהלה אמיתית ולא כלתה נפשו בהבלי אנוש, כי שם לשכל הישר פעמיו, להיות שהוא המעין והמקור כל טובות המאשרות, - ובכן נמלט משה מחמת המציק, ויבוא אל ארץ נכריה אשר לא ידע את מוצאיה ומובאיה, ויען שלא הכיר את מהות יושביה, מה ייטב להם ומה ירע להם, אם יש להימין או להשמאיל, לא היה לו לעשות, כי אם להיות שוקט על שמריו, או לוא היתה רוצה נפשו להתחבר בזולתה, כי עתה משך אליו כל אנשי מופת להיות נושע בעזרתם, לעת אשר התקפהו האחד ויכבוש אותו תחת ידו, אולם דרך אחרת צעדה רגלו , אל אשר היה רוחו הישר ללכת שמה נשא עיניו ולא הניהנו משתולל בדרך עקלתון, וירהיב בנפשו עוז יותר מידי יכלתו, וישם רק מבטחו עלי תועפת התושיה וישען בה להיות צועה ברב כחו להושיע כל הנכשלים ולהרבות עצמה לאין אונים.

Chapter 6

ועתה אספרה מעשה תקפו וגבורתו אשר מצאו בימים ההם, הלא קטון הוא בעינינו, אבל מופת נאמן הוא על גודל רוחו. המדינים הם בעלי מקנה, אנשים, נשים גם בחורים ובתולות, הפחותים והגדולים שבהם, כלם רועי עדר, ולכהן מדין שבע בנות ותבאנה ותדלינה למלאות את הרהטים ולהשקות את צאן אביהן, ויבואו הרועים אחרי הבזותם את רפיון כח הבנות ויגרשון, אותן ואת מקניהן גם יחד, ויאספו את המקנה אשר להם מסביב לבאר אשר לא עמלו בו ידיהם. וירא משה למרחוק, ויתמרמר, וירץ מהרה להושיען, וישא את קולו ויאמר אל הרועים: הלא חדל תחדלו מחמס ידיכם, להונות את הנעזבות במדבר, אם לא לחרפה הוא לכם לנצח,ידים רפות, ולהמיט ברכים כושלות, הן אנכי רואה בכם שערות פרועות מצומחי זקן, אבל לא בני עליון אתם, הבנות בנות חיל, כל מעשיהן מעשה נעלמים, ואתם רכים וענוגים יותר מן העלמות, אי לזאת! למה זה תדחקון לגרש אותן כלמו מהסתפח במקום אשר קנתה זה ימינם, הלא להן משפט המשאבים, כי ראשית ראו להכין כל אלה לפני עדריהן, ואתם תעיזו להדף אותן? הלא תדעו הלא תבינו, כי מראש אמנה יביט ה' על כל מעשיכם, אשר העויתם במדבר, ירא אלהים ויוכיח אמת, נקה לא ינקה אתכם, הוא אלהים אשר שלחני הנה להושיע אותן בצרה, ואני לא אעזבן לחלצן מיד המכים, תגלה בכם זרועי אשר לא תראינה עיניכם המוכות בעירת התאוה, ואף כי טח עיניכם מראות, עם כל זה תחושו לחלות מן המכים אשר ימחצו ויהלומו אתכם בסתר. – מכל הדברים האלה ומכל החזיון הזה שם פחדו פחד, כי ראו ברור שרוח אלהים נוססה בקרב האדם הזה, וייראו לנפשותם, פן באמת ובתמים ימלאו כל דבריו אלה, על כן שמעו לקולו ויניחו ללכת את הבנות עם מקניהן אל הרהטים להשקות אותם בתחלה. ותשובנה אל ביתן בשמחת הנפש, ותספרנה לאביהן כל המוצאות אותן במדבר, ותבער התשוקה בלב אביהן, לראות את האיש האורח הלז, ויפקוד את עונן, במה ששכחו להגיד את תודתן, ויאמר ואיו? למה זה עזבתן את האיש, לבלתי הביאנו אל ביתי? מדוע לא הפצרתן בו עד בואו? ההסכן הסכנתן לראות בי מאז דבר שמץ אשר לא יתכן לעשות מחוק האנושי? הלא יש להתירא, כי שוב שנית תפולנה בכף שוסים ומושיע לא יהיה לכן,בעבור שלא תדעון השב תודה לכל מטיביכן? הבה! לכנה בנותי אל המקום אשר באתן משם, לתקון את המעות, מהרנה וקראן לו ויאכל לחם, למען ישמע את תודת פיכן, ותשובנה אל מעין המים ותמצאינה אותו מקרוב ותפתנה אותו בדברי אביהן, ויאות להן ללכת עמהן ביתה.
ויהי כאשר הביט אביהן את תור אדם המעלה, ויהי משתאה בהתפלאו אחרי כן את יקרת נפשו, ואין מן הצורך לנסות אותו פעמים ושלוש, יען הרוח איש יקר, חיש יעיד על מדותיו שהוא מתהלך במישרים, ויתן לו את בתו היפה לאשה, כי במה שנזכר, הראה היטב את צדקתו ותומתו, ומה להזכיר עוד זולת זה הטובות אשר תאמרנה לפניו. - ואחרי שעבר יום חתונתו, יום שמחת לבו, שמהו חותנו לנוקד, ויפקידהו על המקנה, וינהג את לבבו להיות נכון לממשלה, כי מלאכת המקנה הוא המבוא, אשר בא בו איש לדעת תהלוכת המלוכה לרעות בשבט מישור את צאן אדם, כמו איש מלחמה אשר ילמד את רוחו מקדם בצידת החיות, בה ירגיל את עצמו להיות שר הצבא באחרית הימים, למען הישיר את צאתו ובואו לפני מערכה, העורכים בני אדם אלה לעומת אלה. כפקודת המקנה, כן פקודת כל אדם אשר יפקד עליהם, כי על כן מתוארים המלכים בשם רועי עמים, זה שמם וזה זכרם כבוד והדר יעטרם לעד, ינון עד בלי ירח, ובאמת לפי דעתי אך זה לבדו ימלך מלך אשר מבין היטב חכמת מרעה העדר, ויודע נפש בהמתו נושא את טרחו בקטני ארץ, מזה לומד אדם למשול בעמים, על פיו יצאו על פיו יבואו, זה דרך אדם בראש כי לא יוכל ללכת בגדולות ובנפלאות אם בז מלפנים לקטנות ויהי משה שלם מאוד במלאכת המקנה, לא דמה אליו בידיעתו זו, כי השכיל לדעת כל התועלת אשר תסתעף מזו, אין דבר נעלם ממנו וישת את כל לבו בתולדת המקנה, שיפרוץ לרוב המעט אשר היה לו לפניו, ויתקנאו בו כל רועי העדר, כי לא ראו כהנה בכל עדריהם, המה חשבו להם לטובה, אם רק לא נפקד שה מהעדר, ושכולה אין בהם, ובמשה היו מתפלאים בראותם, איך שפרץ עוד מקנהו לרוב כיום ביום וישמן בשרם ויתעדנו במרעה שמן.

Chapter 7

ויהי היום כאשר נהג משה את מקנהו אל כר נרחב, שהיה כלו משקה, והצמיח חציר לבהמה, רבת שבעה לה בטנם, וירא באחד המקומות שבחורש מצל מראה נפלא, והוא הסנה איך להטתו להבה פתאום, אש לא נופח , כלו בוער באש משרשו עד צמרתו, ויפץ את ניצוצו מעלה כמעין הנובע, והסנה עם כל זה איננו אוכל כי האש החזיקתהו מחומרו המתקשה והמתעבה, ומתוך הסנה צהירה תמונה נהדרה, ואין דמות מראיה עצם זך וספירי, כי אם מראה אלהות כאספקלריא המאירה והצלולה, כלה כצלם אלהים, ואנחנו תמונה זו נכנה בשם מלאך. והנה בחזיון הזה הודיע נאמנה האותיות לאחור, ואשר תבואנה באחרית הימים, כי שריפת הסנה רומז על העשוקים בחמס ושוד, והאש לוהטת רומזת על מכניעיהם, ומה שאינו מתאכל מן השלהבת הוא האות המגיד, שגם צריהם המציקים להם אינם יכולים לכלותם ולהשחיתם, כי אם יעמדון מוצקים וקיימים, מבלי שיחשך כל אשר בכחם לעשות, ומלבד זה הבטיח אותנו ציר אלהים נאמן, כי כל המאורעות הנבהלות קל מהרה תסופנה לששון ולשמחה,- וברוב הקירתך הנה תעמוד על אמיתת ענין זה, הסנה כאשר הבאתי למעלה הוא קנה רצוץ מתאבכים בו סירים וקוצים, סלון ממאיר הוא, עד שכל הנוגע בו מרגיש כאב, ומשלהבת הסובבת אותו מכל צד לא יאוכל, עודנו מחזיק בתומתו באמצעית האש, יאמין בכחו כמקדם ואין חסר מאומה מכל אשר היה לו טרם הריחו יאש, בכל זאת תתודע ההתעוררות אשר תוסיף חוזק ואומץ לכל האומללים בצרה, היא מדברת על לבם לאמר, אל נא תדכאו רוחם, בל ישפיל יגיע עד ארץ, כי ירידה זו עליה, הנכשלים יאזרו חיל ועל עצומים תתרומם ידכם וגם תגבר לאבד אותם מפניכם, וכל החפצים למחות את שמיכם, הם בעצמם שלא ברצונם ישמרו לנפשותיכם להמלט מפגעים רעים אשר כבר הדביקו בכם, ולעת אשר תהי מכתכם אנושה, אז יבקע כשחר אור תהלתכם, והוד וחדר ישוו את פניכם ייטיבו גהה, ואתם גם אתם ערלי לב, אש אוכלת אתם, כי לא תבטחו ברוב כחכם, ואל תלכו בשרירות לבכם, אך זכור תזכרו כי האילות אשר אלהים עמה, וכתועפות ראם לה, כבר פעמים רבות נשתה גבורתה וכחה אפע, על כן שמעו מוסר וחכמו ואל תפרעו, הביטו וראו להב אש בטבעו ביער את העץ, והעץ העלול לשריפה גם הוא בוער בא.

Chapter 8

ואחרי אשר הפליא ה' לעשות, ויודע את משה כל אשר נכון לעשות לימים עתידים, הוסיף לשמיע את קולו מן השמים, מדבר אליו, שאל יאחר לשוב ללכת אל עמיו, הבטח יבטיח אותם, כי פדה יפדה אותם מכף צריהם, והוא יהיה להם למנהיגם ומנהלם, בצאתם ובבואם. ויוסף ה' לאמר, רחם רחמתי את עני עמי כי ראיתי את הלחץ אשר מצרים לוחצים אותם, ואין מושיע להם, ועתה הנה צעקתם באה אלי ואני ידעתי את מכאוביו, וארד להצילו מיד מצרים, מהרה אל המלך ואל תירא מאומה, כי המלך אשר ברחת מפניו, כבר גוע בעונו, ויבא מלך חדש .תחתיו אשר לא שונא לך מתמול שלשום, קרב אליו אתה וכל זקני עמך, ואמרתם אליו, מה שאני מצוה לכל עדת בני ישראל, להלוך דרך שלשת ימים במדבר לזבוח לי קרבנות כמנהג אבותיהם.
אולם משה אשר ידע כי אחוזת מרעיו וכל יתר ההמון לא יאמינו לכל הדברים הנאמרים, ויאמר אל אלהים, והיה כי ישאלון אותי מה שמו אשר שלחני אליהם, ואני לא אוכל להשיב, הלא אהיה כמתעתע בעיניהם? – ויען אלהים אל משה, פתח דבריך תאמר אליהם, אהיה אשר אהיה, למען ילמדון וידעון ההבדל העצמי בין הנמצא ללא נמצא, אולם לא יקבני שם פרטי כי אני לבדי ואין עוד זולתי, ואם בכל זאת משכלם האנושי ידרשו מאתך להגיד להם את שמי, כה תאמר אליהם אני ה' אלהי אבותיכם,. אשר נודעו בשמם למעלות רוחם, אלהי אברהם, אלהי יצחק, ואלהי יעקב אני, אברהם הוא אשר הכירני ע"פ לימודיות , יצחק ע"פ הטבעי,ויעקב על פי העיונית - ואם בכל זאת לא יאמינו אליך, הן יאמינו לך בשלשת האותיות, אשר לפנים איש לא ראם ולא שמעם, ועתה אוכיחם ואערכם לעיניך, ויצו ה' להשליך ארצה את המטה אשר בידו, וישליכהו, ויהי לנפש היה, לתנין הוא נחש עקלתון, ויגר משה מפניו וינס, ויעמידהו ה' על מקומו, ויאמץ את רוחו, ויאמר לו לשלוח את ידו ולאחוז בזנבו, וישלח ידו, ויחזק בו, ויקם התנין ההולך על גחון וישתרע לארכו, ויהפך למטה כמקדם, ויתפלא משה על שתי תמורות הללו ותקצר השגתו ויהי משתאה לדעת איזה מהם יפלא ביותר, ואחרי כן בא האות השני והוא שצוהו ה' להביא את ידו בחיקו ולהוציאה מהרה, ויעש כן, והנה ידו הלבינה משלג, וישב ידו שנית אל חיקו ויוציאה, והנה שבה כבשרו, כל שתי אותיות אלה לבדו למד מאל יחיד כתלמיד הלומד מרבו, ויהיו כלי המופתים מזומנים לפניו, הם היד, והמטה, אולם האות השלישי לא הראהו ה', ולא השכילו יען היה שמור למצרים לרעתם, והנה גם זה עד להפליא כאשר אמר ה' אליו, קח לך ממימי היאור ושפכת היבשה, והיו המים מאדמים כדם, ונוסף לזה גם נהפכו המים להיות רעים, ולא נתנו את כחם הטבעי עד כי קצה בהם נפש שותיהם, והיו להם לזרא - ואף שאות השלישי הזה היה נאמן ונכון כאמיתת שני אותיות ראשונים, עם כל זה התפלל משה לפני ה' להקל ממנו שירות הלזו, בהציע לפניו את כבדות פיו ועלגות לשונו, וכי לא איש דברים הוא, וביותר מאז אשר שמע קול ה' מדבר אליו, כל מליצת אדם צחה, תדום ותאלם שפת נאמנים כנגד ה' המליץ המושלם, ומלבד זו רוחו נמוכה ולא יעון לדבר בפני המלך, ויוסף התפלל אל ה' כי ישלח ביד ישלח, ויבחר לו איש אחר הגון ומוכשר לפניו למלאות את כל מצותיו – וייטב בעיני ה' את בושת פניו, ויאמר לו הלא תדע, מי שם פה לאדם, מי חלק לו לשון? מי יצר את הגרון וכל יתר כלי המבטא, הלא אנכי ה' זה אשר בראתי כלמו אל תרהה ואל תחת, על ידי תכלכל את כל דבריך בסדר נעים, וערבה שיחתך לכל אוזן, כי תזל אמרתך באין בלבול ושערוריה, כל רעיונך יביעון מפיך כנחל איתן וכמקור נאמן, וכמים צלולים יזדככו מלותיך, והיה כי תבקש , מליץ, הנה הוא אהרן אחיך, ודבר הוא לך אל העם, והיה לך לפה, ואתה אמנם תשים מקדם את דברי אלהים בפיו. – וכשמעו כל אלה לא סרב עוד בשליחתו, ויקח את אשתו ואת בניו לשוב ארצה מצרים, ויפגוש בדרך את אהרן אחיו אשר הלך לקראתו, ויעשהו חבר למלאכתו, אחרי שהגיד לו כל דברי ה' אשר שלחו, ואהרן אשר כבר הכין והקדיש את נפשו לסור אל המשמעת לא אחר לשמוע בקול אחיו, ויטב את אשר דבר, וילכו שנים יחדיו כנפש אחד אחוז אל ארץ מצרים, ויאספו בתחלה כל זקני ישראל, בלאט, ויגידו להם את דברי אלהים אשר ראה את ענים להוציאם מעבדות לחירות, וכי הוא ילך לפניהם בדרך, ואחר באו אל המלך, ויאמרו אליו שישלח את העם מקצה ממלכתו להקריב קרבנות, ויפרשו לפניו את סבת התרחקם לחוג במדבר תלאובה במקום בדד וערער, כמנהג אבותיהם ודתיהם, השונות מכל עם, פן יכאיבו את המצרים בהקרבת הקרבנות, כי חרפה היא להם, או פן יפגיעו בהם המצרים להלל את מעשה הקדשים,שהוא תועבה ושיקוץ בעיניהם.

Chapter 9

אולם המלך אשר מנעוריו רוממהו רהב מצרים אביו, הוא חוטר הגאוה וזד יהיר אשר לא האמין בה', כי אם בשמש, בירח ובכל צבא השמים הנראים לעיניו, ענה בגאון ובגובה לבבו מי ה' אשר אשמע בקולו, לא ידעתי את ה' ולא אשלח את העם, כי רק רוח תאנתם לפרוק את עולם, ולהסיר את סובלם. ויחר אפו ביום ההוא על הנוגשים בעם, על דבר אשר הניחו את העם לשבות, וירפו את ידיהם מן המלאכה כי נרפים הם על כן יתענגו למחוז חפצם, ולתאוה יבקשו נפרד לחוג ולזבוח, ואם אמנם תכבד העבודה המוטלת עליהם, לא ישעו בדברי הבאי כאלה. ויצאו נוגשי העם ושוטריו ויקשו בהם יותר מלפנים, וילינו העם על משה ואהרן ועל כל הנלוים עמהם, אשר כן התנכלו לבדות את כל דברי אלהים מלבם, אז נעיר רוה משה לעשות את המופתים אשר הראהו אלהים למען הוציא את המסתפקים ממבוכת השגיאה, וילך משה ויעמוד לפני פרעה ולפני כל עבדיו, ויקבוץ אליו המון רב, וירם אהרן את מטהו להיות מתנוסס לכל הרואים, וישלך אותו אחרי כן ארצה, ויהי לתנין, וייראו העם מפניו וינוסו לקולם, ויאמרו להם החכמים והמכשפים שהיו בתוכם למה זה תגורו? את מי אין כמו אלה? חכמתם זו גם מאתנו איננה נעלמה, וקרוב הוא הדבר בפינו ובלבבינו לעשותו, וישליכו איש מטהו ויהיו לתנינים, ויסבו את התנין הנזכר במעגל עקלתון, והוא גבוה מכלם משכמו ומעלה, ויפצה ויפער את פיו ויבלע אותם, ואחרי שבלעם נהפך למטה כמקדם.ובכן ע"י מופת פלאי הלז הסיר את הספק גם מלב הרשעים למען ידעון ברור כי לא בתחבולות, ובהתחכמות אנושית, בדאו כל האותות, כי אם מאת ה', היתה זאת נפלאת בעינינו.
ויהי כאשר חזק לב פרעה, ולא פנה לכל דברי אלהים, לאשת לבו לכל האותות אשר נגלו לפניו ויהי עודנו מחזיק באכזריות לבלתי הקל את עולו מעליהם, אז ראה ה' לנטות את ידו על מצרים להרבות את מכותיו על בני שחץ, למען יגל אזנם למוסר, ויך אותם בעשר מכות, ויען שהוסיפו פשע על פשע, ולא נותר עון וחטא אשר לא אשמו בידיהם, על כן גם המה נענשו ביעודים שונים, ויפקדו במכות עשר, מטעם שהמספר עשירי' הוא מספר השלם וגזירות המכות לא היו ע"פ דרך פשוט, כי ארבע יסודות העולם שהם אש רוח מים עפר, התקשרו קשר על רוכסי הרשעים עורר אותם אלהים ממעמדם למען לחשוף בזה את איל זרועו, אשר באמצעית יסודות האל נתהוה בריאת ומציאת כל היצורים, ההופכים ברצונו להכרית את רשעי עריץ מן העולם, והנה המכות האלו נתחלקו, שלוש על שלוש, שלוש מהן מתייחסות ליסודות המתקשות והמוצקות שהם עפר ומים, אשר מהם הרכבת הגף עם כל אכיותיו, ותהיינה מסורות תחת יד אהרן למשול בהם כאות נפשו , ובשלוש אחרות השתמש משה לבדו אשר הבאתם היתה ע"י האש והרוח, אשר מהם הנפשות חוצבו וגם נוקרו, והמכה השביעית לקתה את המצריים בשיתוף שניהם, והשלוש אחרונות אשר נשלם בהן מספר העשירי, לה' לבדו נתייחדו. המכה הראשונה התחילה במים, מפני שמכבדים המצריים את יסוד הזה יותר מכלם, ומפני היותם מקור כל הנמצאים, על כן יעדם ה' למטה בראשונה למען יסר בהן כל הזדונים, ובפקודת אלהים הכה אהרן את מטהו על הים, ויהפך לדם המתפשט לאורכו מארץ כוש עם הים כנרת, והיה דם בנהרות בבצאות ובאגמים, במקוה מים ובכל מימי מצרים, ולא יכלו המצריים לשתות מים מן היאור, ויחפרו מצרים מעינות חדשות, וימצאו תחת מים צלולים, נובע דם נרפש דומה לדם המוגר מאחת החבורות, והדגה אשר ביאור ג"כ מתה, ותעל צחנתם במגפה, ויבאש היאור כלו, וגם רבה היתה תבוסת בני אדם העטופים בצמא בכל הדרכים הנה והנה, ולא ספקו להם ידי המקברים לכסותם בעפר, כי עד מלאות שבעה ימים רצופים, המכה הזאת ממושכה, ואחרי כן התחננו אל משה, ויעתר משה בעדם וירחם ה' עליהם כי חנון הוא, ויהפך את הדם למים מתוקים, וירפא את מי היאור, וישב היאור לקדמותו, ויהי אחרי ימים מועטים ויראו המצרים כי היתה הרוחה, ויכבידו את לבם כלפנים, כאלו אזלה הצדקה מן הארץ ותלך לה, כאלו לא יוכלו עוד הנמלטים ממכה אחת להוקש במכה אחרת, על כן כמשפט הנערים אשר לא השכילו היטב ממצער ימיהם עתה חכמו במוסר אידם לבלתי הלעיג בנוקמיהם, והנקמה באמת לא התמהמה, יותר במרוצתה, וכמו שהיתה מתעכבת בחדול פשעם, כן היתה שוקדת על דברה להתחולל על ראש רשעים הממהרים לחטוא.
ויצו ה' שנית את אהרן לנטות את ידו במטהו על היאורים, ועל האגמים, ויט אהרן את ידו, ושרץ היאור צפרדעים, וימלא את הרחובות והחצרות את הבתים והגזרות וכל מבנה חומה וכל בתי מועד, אם לקיבוץ המוני, או לתפלה, ויעלו ויבואו היבשה, ויכסו את ארץ מצרים, בהיות שתשמור הטבע את משמרת הדברים מסח, כי האדמה מתנגדת אל המים, וכאשר לא יכלו האנשים ללכת חוצה, יען פרצו הצפרדעים לרוב ברחובות, וגם בצל קורתם לא יכלו להתמהמה, יען בכל המחבואים נתגלו, ובעליות מרוחות, שרצו, נשאו אימתם ויפונו וינוסו להמלט על נפשם אל משה ואהרן גם זה הפעם, ויתרצה המלך לשלוח את בני ישראל מארצו, באין שטן ופגע רע, ויעתירו משה ואהרן אל ה', וישמע את תפלתם, ויסר את הצפרדעים, וישובו חצים אל הים הקדמוני, וחצים מתו, ויצברו אותם חמרים חמרים על הארץ, וגם פנו את הבתים, כי פגריהם העלו באשה, ויניחום בדרך מחוץ לעיר, ויהי אחרי שב רוחם ופגרו מעט מתגרת המכה הלזו, ויחדשו ויחליפו כח שנית, כדרך המתאבקים המאמצים כח לגבור בזרוע עוזם, ויהפוך לבם לשנוא את ישראל כפעם בפעם, וילכו עמם קרי, וישכחו את כל הרעה אשר מצאתם ואת אשר נגזר עליהם. - אמנם ה' שם גבול למים וישבור עליהם חוקו, ויאמר עד פה יבואו ולא הלאה, ויקרא אל האדמה לתתן את יבול מכתה, ויאמר אל אהרן לנטות מטהו, ויט אותו ויך את עפר הארץ ותהי הכנם נפוצה כמפלשי עב בכל ארץ מצרים. – והנה מין רמש זו אף שנקלה ונבזה הוא בקטני ארץ, עכ"ז רבת צררו את המצריים, מפני שהשחית לא לבד את פני העור מנשיכתו המוקת, כי אם כזוחלי עפר זחלו בתוך חורי האף, ובנקבי האונים, החלולים, גם נסתמו העינים מראות. ואם ישאל השואל מדוע בחר ה' בחמת זוהלי עפר ולא התגר בהם מין חיות, כדובים ונמרים וכל בהמות טרף? ואם לא בחר ה' גם באלה, מדוע לא פקד אותם בשרפים וצפעונים המצוים בארץ מצרים כדי לרוב אשר עקיצתם עקיצת מות? - ואען ואומר כי ישר בעיני ה' אך לאסור שרי הארץ בנפשו לחכם זקניה ולא להכריתם כלם בשבט עברתו, כי לו חפץ ה' להמיתם, לא הי' מן הצורך אליו לשפוך את חמתו באמצעית החיות, כי אם קרא ה' לרעב, ושלח דבר בארץ לכלותם עדי אובד, ומלבד זה יובן בזה, כי לא כאשר יראה אדם יראה אלהים, האדם בהאבקו עם רעהו, באגפו יבוא, ובאגפו יצא, והיה כי תמוט ידו ותמוש זרועו, יסמכנו זה העומד לימינו, בו יעשה חיל ויבוס צריו המתקומם עליו, ואלהים אמנם אל שדי, אשר לא חסר עמדו מושיע זולתו, אם יש את נפשו כפי מה שגזרה חכמתו, להעניש את הארץ בסיבת איזה אמצעים, אז לא יראה לו גבורי כח, כי אם ענוי ארץ יקח לו, נותן בהם כח לעשות חיל להפרע מן הרשעים, ועל דרך זה הי' אופן מכתו במצרים, כי מה פחות מן הכנים, ועם כל זה פועל פעל בהם כי להה כל ארץ מצרים והודו בפיהם לאמר אצבע אלהים הוא ונלאו לנשוא את יד הגדולה וחזקה הזאת.

Chapter 10

עד הנה דברתי מן המכות אשר נשלמו ע"י אהרן, ועתה נלכה ונרדפה לדעת את המכות אשר עשה משה, ומאיזה חלקי הטבע היה חומרת יסודם. – הנה הרוח והשמים, הם החלקים היותר טהורים וברורים בעולם, ואחרי שהמים והעפר השלימו את תפקידם, לעשות רצון קונם בארץ מצרים, באו שתי יסודות אחרות על מקומם, ומשה הי' נבחר להשתמש בהם.
הרוח מתחולל וסוער, כי בארץ מצרים לבדה בכל המדינות הבנויות לפאת נגב, לא תתוודע תקופת החורף שהיא אחת מארבע תקופות השנה, אם מפאת שאינה רחוקה מן האזור החום, אשר ישב רוח חרישית לחמם כל המקומות הקרובות אליו, או מפאת שיעלה שם היאור על כל אפיקיו, לעת שתעמוד השמש בנקודתה, מי העבים יכרתון לעלות מן הים, והיאור מתרבה והולך בתחלת הקיץ ומתמעט וחסור בימי הקציר , ומשך זמן זה יפיח וירחף האויר המקורר מנגד על פני נילוס, ויכלא אשד המים לגיח מרחם, כאשר ירומם הים את גליו מרוח סועה וסער, כל הנהרות יתגעשו ויתיצבו כמו נר, ומימי היאור נזורים אחור, וזהו הסבה מה שהמים הפנים לפנים, ר"ל המים היורדים מגולות עליות להמים המוזרים, מבלי שיוכלון להתפשט בעבור הנחלות המסתוללות, בהכרח ישתקשקון בשצף קצפם ויעלו על כל גדותיהם. – ומלבד זה עוד טעם אחר, למה שהחורף במצרים למותר הוא, כי פעולת הגשמים במקום אחר היא היא פעולת שטף היאור במצרים, והרוה את אדמה והצמיחה את תבואתה - ואין מחוק הטבע להריק לריק גשמי נדבה, או לשכיב נבלי שמים על הארץ אשר לא למטר שמים תשתה מים, הטבע אך תשגה בשינוי מלאכתה, רק היא משתדלת שיתאחדו כל נושאים הפכיים, לכן על חלקה אחת תמטיר מן שמים, וחלקה אחת אשר לא תמטר תשוקקיה בזרמי מים הנובעים ממעינות לנהרות, וכן תכין דגנה מפלג מלא, וכן נאות דשא תפרחנה בחדשים אחרים, אשר בהם סובבת שמש החורף, ובמקומות היושבות על מבואות הים, לא על שדמותם קול המון הגשם, כי אם אגלי טל ירטיבו אותם, יגרעו נטפי מים, אך זעיר שם זעיר שם, ובמעמפוס הבירה אין יורה ואין מלקוש כלל.- והנה פתאום החתל האויר בחתולת הערפל לבשו שמים קדרות וחושך כסותם, כי נשמע קול הרעם מתגלגל ותגעש ותרעש הארץ מטר נתך ארצה, וברד ברדתו, ברקים רוצצו ויתפוצצו הררי עד, שחו גבעות עולם מן הרעש האיום, ותהלך אש מתלקחת בתוך הברד, הפליא לעשות כי לא נמס הברד, והאש לא נכבתה, בלולים יחד נתנו פעם אחת את חתיתם בארץ, שחחו רהב סונים רק זועה הבין מפלאות תמים דעים, הן דמו בנפשותם שנשתנו סדרי בראשית מחמת ה', להשמים שדות וכרמים במשלחת הרעמים ולהשחית כל בשר, קצתם הכה השרב, וקצתם הברד אשר התקלקל עליהם כאבני אלגביש, ויש מהם אשר הצית בהם הברק ויכלם כרגע, ואשר הותירם שריד גם נפגעו מכותו ויודיעו את מכתם לכל, למען למוג לב הרואים, למען יראו חתת וייראו פני ה' כי נחת הוא. - ואחרי שחדל הנגע הזה ויוסף המלך לחטוא ויכבד לבו הוא ועבדיו, עודנו מסתולל בעם וימאן לשלחם, ויט משה בפקודת ה' את מטהו אל השמים וה' נהג רוח נגבי בארץ כל היום ההוא וכל הלילה, והנה עצמית המכה זו רעה מאוד היתה מפני הרוח רוח חרישית וחריבה אשר הסבה להם מחלת ראש, ועל לבם דוי, וביותר בארץ מצרים אשר היא ארץ הנגב, ותצא השמש בגבורתה, ותך על ראשם וכמעט שנשף בהם הרוח עולפו מחום בראש כל חוצות, גם רוח הזה נשא את הארבה, ויצא חוצץ כלו ללחוך את כל עשבי אדמה ולקוסס כל פרי עץ אשר הותיר הברד, ולא נותר כל ירק בעץ ובעשב השדה שבכל ארץ מצרים, ויאמרו עבדי המלך אליו עד מתי תמאן להלוך העם הזה מארצינו הטרם תדע כי אבדה מצרים? ויאמר המלך כן דברתם, ויעתר משה אל ה' ויסר את המות הזה, ויהפוך ה' רוח ים וישא את הארבה, אמנם המלך לא שינה את לבבו, ורעתו נגד פניו תמיד, ויבא ה' רעה אחת גדולה מאשר לפניה, כי בעצם היום לטוהר היה פתאום החושך פרוש על ההרים, אם מפאת שנפקד מאור השמש, או בסבת התקדרות העבים ותמש חושך, ומחשרת מים אספה השמש זהרה ולא האירה עדי שלשת ימים נמשכו, ולא קם איש מתחתיו, וברצותם לצאת להסך את רגליהם מששו כעור באפילה, ויהי להם למכשול ולפוקה כל דבר אשר לפניהם, מעדו קרסוליהם ויתנגפו רגליהם, ובנרות לא היו יכולים להשתמש, מפני שכבה אותם הרוח סערה ומלבד זה לא יתקיים הנר בחושך אפילה , לזאת עינים להם ולא ראו, חוש הראייה חלף הלך לו, וכאשר חשכו הראות בארובות, נתבטלו מהם גם יתר החושים, הדיבר אין בהם, אזנים תחרשנה, היך האוכל לא טעם, כלם דמו ויחרישו ויחזק עליהם הרעב ויענם, כל החושים הרגישו את יד ה' אשר עליהם קשתה, עד שנכמרו ניחומי משה ויתפלל בעדם אל ה' ויפץ ענן אורו, והחושך נעתם ממקומו, הלילה עבר ויבא תחתיו יום צח וטהור.

Chapter 11

בכל שלשת מכות הללו הוכו המצרים ע"י משה, מכת הברד שהיה מעורב בו אש מתלקחת, ומכת הארבה והחושך, – אולם מכה אחת היתה בשיתוף בין האחים אשר חלקו בה את המצרים, על אופן המסופר, ויאמר ה' אל משה ואל אהרן קחו לכם מלא חפניכם פיח כבשן, ויקחו אותו ויזרקהו משה לבדו השמימה ויהי לאבק על כל ארץ מצרים, ויהי על האדם ועל הבהמה לשחין פורח, לשאת ולספחת בבשר החי ואבעבועות למכוה, וכקדוח אש כן קדחת הנגע הזה, אכן חליו נשא מצרים ומכאוביו סבלה נפשם מכף רגל ועד ראש שחין רע כסם, וכל חלקיו אשר נתפזרו בתחלה בגלדי בשרם פשו לבסוף במקום אחד, ותהי שחפת ואחרי כן עתרת משה עלתה השמימה, וסרו מהם תחלואות הנגע. - והטעם מה שנשתתפו שניהם במכה הנזכרת הוא מפני שנשתתף במכה זו האבק המתיחס לאהרן, ככל יתר העונשים הנתלים ביסוד אדמה, ומה שנמשך אל משה הוא השתנות האויר לאדיב בו את יושבי ארץ, כי משה נתיחד להביא את הנגעים שמניע אותם האויר והשמים. – ועתה עוד נשארו שלוש מכות אחרונות אשר מה' לבד נתגלגלו מבלי אמצעי, ואבאר כל אחת ואחת לפי השערתי.
הראשונה היא מכת הערוב, השליח בהם חיה שהיא העלוקה המוצצת דם, ולדעת מניחי הלשון, הוא שם מורכב משני מיני חיות, שהם הכלב, והזבוב, האחד הוא הסכל יותר מכל החיות ההולכת על ארבע רגלים, והשני הוא כמו כן בכל הרמשים המעופפים, כי בפגיעתם ישחקו לפחד, אף שתדחה אותם יד אנוש, עדן לא יסורו ולא ישובו מפניו כי גיד ברזל ערפם, עד שנתמלאו מדם ומבשר, ומין ערוב הנ"ל גם הוא חיה הטורפת הנושכת בשיניה ולא תחת מפני כל, כי למרחוק תעוף כחץ תדבק בעור ולשונה תשקיע בו, ומלבד ששברה צמאה בדם, היתה ג''כ חלוצה לנקום נקמת אלהים ברשעים האלה אשר צוה ה' עליה במפגיע. - ואחרי המכה הזאת, יד ה' הוה שנית ע"י מכת הדבר אשר המית בה כל מקנה מצרים, כי ביום אחד נפלו פגרים מתים הבקר והצאן וכל הבהמה למינה, והאות הזה מגיד מראשית אחרית שגם בימים מעטים אחר כן תפרוץ המגפה באדם, כי כן רגיל בפי בני אדם לאמר, שהדבר יהלוך וישוד בתחלה בחיה ובבהמה. – סוף דבר בא הקץ אשר הקיץ במכה עשירית הקשה מכל מכות הקודמות, היא חנקה נפש המצרים, אחזה בערפם ותפצפצם, אך לא טרפה אותם כאיש אחד, כי לא חפץ ה' לעשות את הארץ ציה ושוממה, שתהיה עזובה מכל יושביה, כי אם יסור יסרה יה ולמות לא נתנם, לכן חסה עינו על המון אנשים ונשים, ויך כל בכור בארצם, ראשית אונם, מבכור פרעה היושב על כסאו עד בכור השפחה אשר אחר הרחים, ויהי בחצות הלילה, וכל הבכורים הבריאים וחזקים, מבלי שחלה ה' בהם כל תחלואם, פתאום כאחד נכחדו על שן מטותם, ואין בית אשר אין שם מת, ולאור הבוקר כאשר ראו איש איש את מחמדי עיניהם, ראשית פרי בטנם, ועוללי טפוחים אשר בהם יסדו עוז שמם ושאריתם על פני אדמה לקוחים למות מעל ראשיהם ומטים להרג אשר לא חכו לו ביום שלפניו כאשר השתעשעו עמם עד ערב, ויתנו את קולם בבכי ותהי צעקה גדולה בכל ארץ מצרים, אבל כבד מגיע לכל איש ואיש לבד בביתו, כי אין איש יודע בצרת חבירו, שאיה ושמה עוד לא יוכת שער, ויהי אמנם כאשר שמע איש את יללת רעהו, ויודע כי מקרה אחד קרה גם לכלם, כי משנה שברון שברם, ויוסיפו העם לבכות הרבה ככה, בכי תמרורים מר צרחו ומספד גדול יוצע לרבים, צוחה נשמעה ברחובות וקול הקריה הומה באין מנחם, כי מאין יבוקש מנחם, באם שיסתר נוחם מעיני כל אדם, ותהרד מצרים ותתחלחל מאוד, באמרם זה היום תחלת אבדון, עתה גם ירענו מות, יבא דברו ותמנו לגוע, ויאספו ויבואו בוכים אל עיר המלוכה ויקרעו איש את שמלותיו, ויעמדו מרעידים לפני המלך ויאשמו אותו במה שהסב את לבם אחורנית, וכי הוא הביא עליהם חטאה גדולה, ואת עונו הפגיע ה' בהם, ותמות נפשם בגללו, ואלו נתן למשה את כל תאות לבו כי עתה לא מצאו אותם כל התלאות האל, עתה זה שכרנו אתנו ופעלותינו לפנינו על דברת אשר הקשינו את ערפינו, ונקשיח את לבנו לבלתי שלח את העם, ויחזק כל איש מצרי לבד על בני ישראל למהר את צאתם מארצם, כי אמר פן ידבקנו המות בהתמהמהם עד נטות היום תמים, וככה גורשו ממצרים ונבערו ממקומם, ויזכירו על לבם את הופשם בנוער, וימלאו את לבבם, להשיב רשעת מצרים אל חיקם, ולמוד להם כפעלם, ויבוזו מהם שלל רב וינצלו אותם, וישימו משא כבד הזה על שכמם בעמל עבודתם, ויעמוס איש על חמורו.
אפס אל תדמה בנפשך לחשוב מחשבה זרה כמחשבות המלעיגים שעטה העם אל השלל כי נכספה וגם כלתה נפשם להעשיר בהון זולתם, הס מלהזכיר! את כל זאת עשתה ידם משתי סבות, ראשונה למען התנקם בהם על כל הלחץ אשר לחצו דוחקיהם בימים אשר העבירו אותם בפרך, כי חסרון החירות לא יוכל המנות בכסף ובזהב, לא יסולה בכתם אופיר, לא יערכנו ראמות וגביש, יקר בעיני איש חכם המותה מאשר שתמנע ממנו בחירה החפשית , חופשה לא תנתן לו, ידיו אסורות תהיינה, ורגליו לנחושתים תוגשנה, שנית למען קחת את שכרם בעמל עבודתם אשר זה ימים רבים עמלו בה ידיהם. - על כן בצדק זכתה ידם בחמודות כאלו ובכפיהם לא דבקו מאום, כי אם לשלום יצאו ששו כי מצאו שכרם אשר ימים רבים עשקו הזדונים. ואם למלחמה יצאו, כמנצחים אשר שללו את כל רכוש אויביהם, שמהם תחילת השיעבוד נתגלגל, עתה הנה באו ימי הפקודה קרבו ימי השילום אשר נפרעו מהם מבלי שהריקו חרב מתערה, כי אם הזיכו בבור כפם ובמשפט ובצדקה נאחזו בכל שללם.

Chapter 12

והנה בכל מכות הללו אשר נדונו בהם המצרים לא אחת מהן נגעה בבני ישראל, ואף שהיו מושבותם בקרב המצרים, וכל ארבע יסודות ממקום אחד הטבעו, עם כל זה הפלא ה' בינותם, ויבדל בין החיים ובין המתים, היאור נהפך לדם רק למצרים ולא לישראל, אלה צמאו ואלה שתו עד לשבעה, שם עלו הצפרדעים מן היאור לרוב ובאו בכל גבול מצרים, ופה במחנה ישראל אין משרץ, כאלו ידעו מבינתם מי בהם ילקה, ומי מהם נקה ינקה, לא כנים ולא ערוב, גם הילק אשר השחית כל פרי עץ וכל פרי אדמתם אין נראה בגבול בני ישראל, גם שם לא נתן הברד קולו גם חצצים לא התהלכו לא אש להבת להטה את ביתם, השחין לא נספח בבשרם, חושך החשיך באהלי חם ולכל בני ישראל אור במושבותם, הכה כל בכור בארצם, ואין בשבטיו כושל, גם הדבר לא המית את מקנה ישראל, עין בעין ראו כל הרעות אשר השיגו את מצרים, וילמדו מדברי אותות אלה להטיב את מעלליהם, כי מלפנים לא כן הראה ה' את משפטו לטובים ולרעים, אלה כתב לחיי עולם, ואלה לדראון בכל בשר.
ויהי האנשים אשר יצאו ממצרים כשש מאות אלף רגלי הגברים לבד מזקנים ונשים וטף, עד כי חדל לספור, וגם ערב רב עלה אתם אשר נולדו לבני ישראל מן הנשים המצריות ויתיחשו אל משפחות האבות, ורבים מהם אשר התלכדו עמהם לאהבת הטוב והתושיה, כי למדו מוסר להיטב ולהשכיל באמיתת אותות ומופתים, ובמסות הגדולות אשר חזו עיניהם, על כל אלה עמד משה ע"ה לראש ולשר הצבא וימשול בכחו עליהם, אולם לאנשען על כלי המלחמה לא ברכב ולא בסוסים כי אם בשם אלהיו הדגיל, ומאהבתו השלימה אל ה' ומקנאתו נקם גוי אויביו עד בלי מחשך, כי על אפו ועל חמתו היה העושק והמרוצה אשר עשו הזדים, על כן עזב את ממלכת מצרים, ויטוש את כל אומניו אשר גדלוהו, ולא שם עיניו על כל גילולי טובות הזמניות מאהבתו אל הצדק והמשפט, ומרוח נדיבתו אשר סמכתהו, ואל שדי המנהיג כל תחת ידו, בחר בו לתתן לו ממלכת עם רב וגוי קדוש היא ממלכת כהנים סגולה מכל העמים, כי הכהנים הם המתפללים בעד כל העם, הם המניחים ברכה אל כל בית ישראל, הם המנדים רעה לבל תקרב באהליהם, וכאשר לקח שבט המושל בידו לא לקחו לבו לעשות כמושלי נכר למען הרבות המשרה במשפחתו לרומם ולפאר את שני בניו ליורשי עצר אחריו להסב להם את המלוכה, לבבו לא כן ידמה ולא כן חשב, כי אם תמים היה בכל מעשיו, שלם בכל דרכיו, אם בגדולות, אם בקטנות, כבש את רחמיו על בניו ויט את אזנו לשמוע בקול החכמה, אך זאת שוה לנגד עיניו להושיע את הנדכאים לשחר את טובם בפיהו ובלבבו, מבלי שיעביר רגע אשר לא יכונן את מעשה ידיהם.
הוא לבדו מכל המושלים שהיו לפניו לא כנס לו אוצרות כסף וזהב, לא העלה מס על הארץ לא הכין לו היכלות וטירות, לא אריות בקר לא מכלאות צאן, לא בעבדים חפץ לבו, לא כספו נתן בנשך לקבוץ על ידו עושר והון רב, אף שהיה לאל ידו לצבור לו כל אלה כדי לרוב, עם כל זה עלה על רוחו שהנפש עניה היא, עקוב הלב, צפן משכיל לנטות אל חמדת העושר התולה על בלימה, על כן מאס במחזי שוא כאלה אשר אין נוגה כי אם נוה בהם, ואת החכמה שהיא עושר אמיתית הוקיר מפז ויחשבה לצדקה כאיש ההולך בתומתו ובישרת לבבו, הצניע לכת, ואין עינו ולבו להתגדל ולהתנשא למען יפלא מכל העם, הן לצדק מלך כמלך המוכתר במדות המלכיות שהם כח המעצור והגבורה, התאמצות לב הסתפקות המשקה, החריצות המדע, התבונה, הזריזות, הסבלנות, הצדק וההרחקה מכל מעדנות ותפנוקים ההתעוררות אל חובות המבוקשות למען יתודע שדון עמו להפגיע בפושעים את שבטו, ולהטות את חסדו לעושי טוב, עם תמים יתמם, ועם גבר יתבר, ויש שכר לפעולתם ועל עקב בשתם ואחריתם ילך כבוד , ובכן, יען שלא אץ רוחו להעשיר, ואחר כבוד המדומה לא משכו לבו, ונתן ה' לו תחת זאת את העושר המאושר, החכמה והמדע נתון לו, לעשות בכחם, מה שהוא בכח אדמה הים והנהרות ושארי יסודות, וכל מה שנתהוה מהם, ויתן מהודו אליו, ומנה אחת מרוחו חלק לו, כל התבל שת תחת כפות רגליו ותהי לו לנחלה באמרת אל, על כן כל היסודות, כאל קול ה' גם לקולו שמעו ויחלו לפקודתו שמרו לשנות את תפקידם.

Chapter 13

כל זאת אל יפלא בעיניך, כי כן רגיל בפי המון לאמר האוהבים יתחלקו בינותם כל אשר להם, רוח אחד לכלם והנביא נקרא ידיד ה', ונמשך מזה שגם למשה היתה אחוזת אלהות, כי אל שדי לא יחסר כל, אחרי שכל הנמצאים קנתה ימינו ולאיש צדיק תמים אין כל, גם נפש עצמו איננה בידו, ויפתח ה' לו את אוצרו הטוב ויראנו בישע אלהים, ויהי מושיב את יחידו בבית עולמו וישם את התבל לארץ מולדתו, פקד עליו כלה, לא ארץ אחד הנחילו כי אם למשה מורשה כל קהלת יעקב, ובכלל תדע כי ע"י התחברות משה עם אלהים ובסבת קרבתו נתכבד גם הוא להכנות בשם המשותף שהיה נקרא איש אלהים ומלך גוי אחד, הוא האיש המסופר ממנו שעלה בערפלי שמים, לראות פני עליון ,להביט את תארו הבלתי מוחש והבלתי מוגשם, הנעדר מתמונה ותבנית, עוד לא שזפתה עין אדם, וה' שם לפני עין משה את דרכו ואת אחוריו כלוח המצויר להביט בו, למען הגד לדורות אחריו, איך שידבקון בה' אלהים, ר"ל במדותיו, אשרי אנשים המתחקים בנפשם כל חזיון הזה וכל הדברים האלה, מי יתן והיו כל הנפשות מזוקקות בכל אופני מעשה הצדקה ושלום, או שיהי' לבבם לדרוש ולחקור אחריה כל הימים, ומי לא ידע כי דלי העם אשר שמם בחושך מכוסה, הם תמיד מתקדשים ומטהרים לעשות כמתכונת אנשי מופת, ומבחירת נפשם אל אשר רוח הישרים שמה ללכת גם המה ילכו, ובעמדם תרפינה כנפיהם, לזאת אם יעלה על רוח המושל להשתעבד אל יצריו ומעשהו הראשון להתענג בתענוגים, אז כל עמו אשר תחת שבטו ג"כ נתפתו למותרות ולתאות המשגל אף בלי חפצם, ויוצאים מהם מעט שאינם מתקנאים בדרכים אלו מצד שהקנו להם מתולדתם נפש עדינה ויקרה, ואם אמנם יטב בעיני המלך ללכת אחרי הטוב והישר, אז גם חפצי המותרות ישנו את טבעם אך למלאות ספקם, אם מיראת הכבוד אם מיראת העונש למען שיתראו כאלו הם מתקנאים בשוחרי טוב, ובאמת לא בשגעון ינהגו מנהגם זה להתעלה עוד יותר על כל המעולים מהם.
והנה מפני שהי' משה מעותד למחוקק, על כן ימים כבירים לפני עתו נפח ה' בקרבו אש דת, ויהי לנפש חיה ומשכלת מלא איתו רוח אלהים עוד טרם שנתמנה על כנו זה, ואחרי שהגיעה לו הממשלה הלז ברצון ה' ובהסכמת כל העדה, העמיד הדבר בנפשו לנהות את בני ישראל אל ארץ כנען הרחוקה מארץ מצרים דרך שלשת ימים, אולם לא נחם דרך הקרוב, כי מדאגה מדבר פן בעברם דרך ארץ פלשתים יגורו עליהם יושבי הארץ ההיא ללחום עמהם בהלוצי צבא לבל ילכדו ערי מושבם להיות משועבדים לבני ישראל, ובגלל כן לא תהי' ידים בבני ישראל לנוס וינחם לשוב מצרימה. – והיה הנסים מקול פחד האויבים אשר לפניהם, יפנו ערפם לפול בידי האויבים הישנים, ותהי המלחמה להם מפנים ומאחור והמה יהיו בתוך, ומבוכתם גדולה יותר מאשר שהיתה מקדם, ומלבד זו נתיחדה תהלוכתם בארץ ציה ושוממה, אשר ארחותיה עקשים לא דרכה רגל אנוש, מפני שחפץ משה לנסות את לבבם אם ישמעו לקול ה' אם יחדלו, והיתה על כן נטיתו מדרך הישר ללכת במשעול צר ועקום אשר ינחנו דרך ים סוף, ובעת ההיא עשה ה' נפלאות אשר לא נהיו בכל הארץ כי הלך לפני העם ענן שמים בתבנית עמוד גדול יומם, ועמוד אש לילה להאיר להם הדרך לבל יכשלו בהליכתם, ואולי הי' דמות ענן זה, דמות מלאך אחד שהי' מכורבל בתכריך הענן להיות להם למורה כי לא יראנו האדם וחי.

Chapter 14

וכאשר שמע מלך מצרים כי נבוכים הם בארץ סגר עליהם המדבר, וישמח מאוד כשסרו מדרך הישר מבלי מצא להם מוצא ממדבר הרים, ויהפוך לבבו על אשר שלחם מארצו, ויהי' נכון הדבר לרדוף אחריהם, אם שתהי' יראתו על פניהם לכבוש אותם בעבודתם כמקדם, או להצמית אותם כלמו. ויאסור את רכבו ויקה את עמו את רומי קשת ומקלעי אבן ופרשיו וחילו, וגם שש מאות רכב בחור ושלישים על כלו, וימהר לרדוף אחרי בני ישראל להכחידם בברחם מפניו פעם אחת, כי זו הדרך מאז שמחץ אויב פתאומי מחריד אמים כפלים למורא, ונקל מאוד לשבות את היושבים בטח יותר מן הדואגים והחרדים אל חיתם, ככה חשב המלך בלבבו, וירדוף אחריהם בציפיתו שיהי' הנצח על צדו, כמעט קט שישמע קול רעמו במחנה, וישיגו המצרים חונים אותם על שפת הים, ואלה בבני ישראל המכינים את לחם צהרים שמעו ראשונה קול תשואות הסואן אשר הקריב לבוא ושפעת המון אבקם משוק עד ירך כסתה את פני אדמה, ויחרדו היושבים באהליהם בטח וישאו את עיניהם והנה חיל מצרים ערוך למלחמה נוסע אחריהם, לעת צרה זו אשר לא קוו לה חרדו איש אל אחיו, בעתה אחזתם ועל כל מתנים חלחלה, כי כלי מפץ ומשחית לא היו בידם, לא היו אחוזי חרב, יען לא הזמינו את עצמם למלחמה, מפני שלא היו להם מפלט להמלט משחיתותם, כי הים זועף מאחור, סגר עליהם הפליטה, ומלפנים תסכן נפשם מחרב היונה, עבר מזה ועבר מזה, נעולה להם המדבר שוממה אשר ילפתו בה אירחת דרכם, יראה ורעד באו בעצמותיהם ויהיו בין המצרים לא ידעו פנות אנה מפניהם יברחו, אם איש להימין או להשמאיל, ויצעקו אל ה', ויאמרו למשה המבלי אין קברים במצרים לקחתנו למות במדבר, הלא טוב לנו עבוד את מצרים ממותינו במדבר, הן הבטחתנו על שקר בתקות החופש, אך למען השים את נפשנו בכפינו, ואתה נשענת על תומת לבבינו, כאלו נעלם ממך רוע לב המצרים ולא תדע את חרון אפם אשר ישתער עלינו, הלא תראה כי אין לנו מכל העברים מנוס לחלצינו מן הרעה אשר השיגתנו, ואנחנו לא נדע מה נעשה אם מבלי הרב בידינו נלחם לקראת המחומשים, או אם ברוח נברח לנו, ומה נוכל אם סביב סביב שתו עלינו מדחפות, פה רשת האויבים פרושה לפנינו, שם ילכדו אותנו המים, ואין צי אדיר לעבור אותם במשוט, וסוגר הדרך מכל הצדדים, אין יוצא ואין בא.
על תרעומת כל דברים אלו לא השיבם משה בחמה כי הי' זכור אל לבו כל דברי ה' אשר אמר אליו, אך נשא את לבבו אל אלהים, שפתיו נעות וקולו לא נשמע, למען הציל אותם מתהפוכות הרעות, גם במענה רך דבר על לבבם דברים טובים ונחומים, ויאמר אל העם אל תיראו ואל תשתוחח נפשיכם, הרגיעו ודומו כי עוד ישועות אלהים, אל תבטחו בנדיבים ובבן אדם שאין לו תשועה, מה לכם לחסות בקול דברים אשר לא אמון בם, התיצבו אזרו חיל, וראו את ישועת ה' אשר יעשה לכם היום, כי אין מעצור לה להוציא את האובדים מסובכם, הוא לבדו כל יכול ואין זולתו. – כן עתה העיר משה את תנחומותיו על נפשם, ולא ימים רבים אחרי כן כאשר נוססה בו רוח אל, שר דברים אלה בשירים על לבבם, ויוסף את דבריו כאשר ראיתם היום את מצרים חלוצי אזור איש חרבו על ירכו לא יוסיפו מן הוא והלאה לבלהה אתכם, לא עוד תרגזו ותחילו מפניהם, כי ימחו כלם מן אדמה, יצללו כעופרת במים אדירים ונשקעו ביאור כלם, ולא ישאר מהם שריד ופליט, הן לא יאריכו ימי הפקודה האלו, עוד היום בנשף בערב באישון ליל קרוב יום אידם ותשועתם אחישנה להגלות, כה דבר להם, וכה עננם. – ויהי כאשר רפה היום לערוב, ותבוא השמש, ויולך ה' רוח נגב עזה בים וישם את הים להרבה ויבקעו המים ועבי שחקים כסו את הלילה באופל למען תפול אימה וחשיכה גדולה על הדולקים אהריהם, ויט משה את מטהו על הים ויבקעהו ויכרתון מימיו, ויהי חלקם בימין מתנשא עד למעלה , ונצבו כמו נד נוזלים, וחלקם בשמאל נעצר במרוצה ובתוך הים יבשת אורח סלולה, לבני ישראל, אשר ידרכו בה רגליהם, ויהי משה שש ושמח בראותו נפלאות אל תמים דעים, והוסיף אומץ בנפש אנשיו ויצו אותם להקהל מהרה במחנה כאיש אחד ולעמוד על נפשם. - עד כה ועד כה נתגלה שנית חזיון פלאי, שעמוד הענן אשר עד הנה כחלוץ הולך, לפניהם שב אהורנית ללכת מאחריהם כמאסף לכל המחנות, משמרת היה עמדו, להיות מחסה ומגן אל הנסים מפני רודפיהם, למען שיהי' דרכם מסוקל ולא תמוט רגלם, ולהוחיל מצרים עד בוש לבל החיש עברתם, לזאת נבהלו המצריים, ונבקה רוחם ותהי מהומה ומבוסה, וסכסך איש באחיו, איש את רעהו ידחקון לנוס מפני הרעה, אולם לשוא בחנו להמלט כי למועד קץ והזמן הגיע לכלותם, ובאשמורת הבוקר הלכו בני ישראל עם כל הנלוים להם בתוך הים ביבשה, וישובו המים ויכסו את הרכב ואת הפרשים לכל חיל פרעה, כי הפיח רוח צפון להשיב את הים לאיתנו ולא נשאר בהם עד אחד, לבשר את הרג הרוגיהם, וירא ישראל את היד הגדולה אשר עשה ה' במצרים, איך שהדך מתי און תחתם, ויכנע כל בני שחץ מבלי שנשפך דם מבני ישראל כלו רגע אחד ואינימו, אז נתוועדו על חוף הים מקהלות משוררים ולהקת מתופפות, וישירו ברן יחד שירת תודה לאלהים, ומשה אשר עמד לראש אצל האנשים היה פותח בדבריו תחלה, ומרים אחותו אצל הנשים, ענתה להן, ותענינה אחריה, אלה לעומת אלה הנעימו קול ערב לאמר שירו לה' כי גאה גאה.

Chapter 15

ויסעו בני ישראל מים סוף וילכו לדרכם בטח, אחרי שהצילם ה' מכף אויביהם, ויהי בהלכם שלשת ימים ולא מצאו מים, ותקצר נפשם בצמא וילונו על משה וישכחו את אל מושיעם, ובעמל חייהם השו את כל החסדים אשר כבר עשה ה' אתם, והנה הביטו למרחוק ביר אחד אשר יפיץ מעינותיו חוצה ויתאחדון חיש בשמחה אליו לשאוב מים ממעיני הישועה, אולם תוחלתם נכזבה, לא יכלו לשתות המר מדליו ויחלש כחם עד להתעלף וביותר צר להם בעד בניהם לראות אותם עטופים בצמא, עוללים שאלו למים, נודדו למשקה, ורחמי הוריהם נכמרו עליהם, על לחייהם נזלו דמעות מפני שלא היה להם למלאות ספקם. מקטני אמנה גם היו בתוך העדה אשר אין רוחם נאמנה עם אל, וינוד לבם כקנה במים על כן שלחו את פיהם ברעה ויחפיאו על ה' דברים אשר לא כן, ויאמרו מי יתן מותנו בארץ מצרים, וגוענו עתה כלנו בחוסר מים רק המות הזה יאריך למעניתנו, שמה קל מהרה היתה נשמתנו נכבית גם רוחנו לא חלף הלך לו, כי אם דרך נתיבה אל מות, פה אמנם המות יתם נפשנו כליל, תמס יהלוך רוחנו לנצח יאבד, ולא נאמין בחייהו, כי אימת המות גדולה מהמות עצמו. – ויצעק משה אל ה' ויתפלל בעדם שיסלח ה' למרת נפשם, בידעו נאמנה שיתעטף רוחם מרעב ומצמא, על כן ימלא להם מהרה את חסרונם חית נפש נענם ישביע בצחצחות, וה' אשר לא יבזה לב נשבר ונדכה, אך נעתר לו וירפאו, פתח את עיני נפש השכלית המתחנן לפניו, ויראהו עץ ויצוהו להשליך קצוב אותו הבארה למען המתיק מעינותיו ועוד עד עתה נעלם מאתנו, אם שהיה מוטבע בעץ הנזכר רפאות תעלה מני אז, או אם הוראת שעה היתה, יהי איך שיהיה נרפאו המים וימתקו וגם יכלו לשתותם, כאלו לא היו מרים מקדם, ועקבות מומם הראשון לא נודעו עוד. ועל אופן הזה שקט הצמאון מזעפו, ששון ושמחה השיגו, ונסו יגון ואנחה, וביותר תתפשט השמחה בלב איש כשתתגלה התשועה פתע פתאום, מבלי שיקוה עליה, הכוסף אותה, ואחרי שמלאו את כדיהם ממעיני התשועה, הלכו מהם שמחים וטובי לבב כמו הקרואים מבית המשתה, אולם שתו ואין לשכרה, כחתעות שכור בקיאו, ולא נתבלבלה דעתם, בתתנו להם משה הצדיק תמים את העסיס הזה על ידו. - ובכן הלכו הלוך ונסוע ויבואו אלימה עיר שסבבוה אילנות שונות ובריכות מים הקיפוה, ושם שתים עשרה עינות מים ושבעים תמרים אשר ישלחו פארותיהם ענפים פוריות. המתבונן מחדודי שכלו במראה הלז ישיג היטב מה שנרשם בצורת מקום הזה ובהודעת תכונותיו בסמנים הנזכרים המציירים מעמד ומצב בני ישראל בכלל ובפרט, כי בני ישראל נתחלקו לשנים עשר שבטים, וזהו שתים עשרה עינות הרומזות עליהם, מפאת שכל שבט ושבט בפני עצמו דומה לאחד המעינות להקיר את תומתם ולפרוץ נחל צדקתם עד בלי די להתאמץ במעשה תהלה כל הימים, וזקני העם היו במספרם שבעים אישי, ידמו להם השבעים תמרים, מצד המקרים המתלוים, כי התמרים הגבוהים נחמדים למראה ופרים טוב למאכל, וכח הצמיחה שבהם לא על גל שרשים יסובך כדמיון שארי הצמחים כי אם כמושב הלב בתוך כן יתנו חילם מבין דליותיהם, אשר רחבו ונסבו למעלה, מקיפים את גזעם מכל הפאות כמלך במסיבו, ותכונה זו גם לנפש המתקדשת מטומאתה, כי היא רגילה תמיד להביט למעלה, תקנן שבתה במרום ותתפלא נוראות כי נפלאים מעשה אלהים היא יודעת מאוד, ולאל תחשב כל תענוגי עולם ההבליה וההפסד, תעוף עיניך בו ואיננו , אולם במרומים נתן השכל ותכלית האושר מושגו.

Chapter 16

והנה ימים לא ארכו להם והלחם אזל מכליהם, ושאף חיל צמים למים ויראו בעיניהם כי הוה על הוה תתקלקל עליהם, אך חליפות המצוק יתגלגלו, פעם יענם חוסר לחם ונקיון שינים, פעם יציקם מים לחץ כשמש מהם מחלת הצמאון, בא על מקומו שבר הרעבון אשר התעלל בהם מבלי נשא את דחקו, ולשוד הכפן אשר נטה לארץ מנלו וישתרג על צוארם חרד לבם ויתר ממקומו כי פחדו פחד שלא תסור מהם מחלה זו לעולם, בהיות שהיה לפתח עינים המדבר הגדול והנורא, ארץ מליחה ציה ובתה ויאריכו ויראו סלעים גבוהים, צורים רמים והרבים, גלי אדמה וערימות חול עד לב השמים, אין פרץ נחל נבעה, לא משק גבים, יבש חציר ושדמות תבואה אומלל, גם עצי פרי ברוש תדהר ותאשור יחדיו יבולו, גם לא נשמע קול התור, לא יהל שם ערבי הרועה עדרי בקר וצאן, אך סביב סביב ירמשון זוחלי עפר אשר ארסם ארס מות לבני אדם, נחשים ועקרבים אשר סף רעל חמתם, ונוסף לזה התמרמרו כאשר ערכו לפניהם עוני הרעבון עם המרבית והמותר שהיה להם בארץ מצרים לשובע, ויהיו על כן מלינים במחנה וינאמו נאום ,הלא קוינו לחופש בצאתנו ממצרים, ועתה יבואינו שואה ומשואה, ומתנו ברעב, איה הבטחון שהבטחונו מנהלינו? איפה פיהם וירשיענו, תחת חטה יצא חתה, תחת מבטח, מטבח, עד מתי יוחר עת קץ לכל התלאות, הלא קץ לכל יורדי הים באניות ולכל מסעות היבשה, כל אלה יגיעו למחוז חפצם,בזמן מה מן הזמני,אם לחוף מלא מסחורת ירעמים או לקריה רוכלת עם, אולם אנחנו לבדנו נעים ונדים במדבר עזובה, הה! אבדה תקותנו נגזרנו לנו מארץ חיים אל ארץ אופל וצלמות, והים הגדול נכחינו לבלעינו, הביטו! איך הפיח ברוחו את דבריו כזבים וימלא את אזנינו בתוחלת ממשוכה, עתה יעיק את העצמים בבטן החסר במצוקת הרעבון לא יכלכל אותנו במכולת, לא יטריפנו בלחם חוק, אך הנהו הולך לפני ההמון הגדול הזה לרמותו בעקבה, להעבירנו מארץ פוריה לארץ ערער וגלמודה,ועוד מעט ונרדה חיים שאולה.
כן התוו דרכי משה, כמה המרוהו ועצבו רוח קדשו, להתגולל עליו כל טרחם משאם וריבם, אם תסכן תלונות אנשים אלו אשר כבר ראתה עינם ותעידם מכל האותות הגדולות, והמופתים הנאמנים,ועודם מחזיקים בטומאתם ללכת אחרי מועצות לבבם הרע? הלא יאמינו בכל האותות אשר נעשו לפניהם? אמנם משה אשר ידע היטב כי אין רע יותר נכון לצלע, כשבר הרעבון, מחה על כן כאב פשעם ולא חשבו לרעה כי עם סכל הוא, כיונה פותה אין לב, ולא באחת יבערו ויכסלו, מורשי לבבם ינתקו תמיד, מזימות לי מתהפכות לא יישרו מסלתם, ישכחו הראשונות וקדמוניות לא יתבוננו ואין מקוה להם באחרית הימים. – וה' נחם לרעת העם אם מפני רוב רחמיו וגודל חסדיו, אם לכבוד משה בחירו למען הודע עוד יותר את קדושת נפשו ואת תומתו בכל העתים המאושרים, ואת סבלותו וענותו בפגעי הזמן שתלואים בהם החיים מנגד, ויחמול על האנשים הנאנחים והנאנקים, אשר צרתם זו נחשבת בעיניהם כמשלחת המות, וינחם ה' בלבו להמציא למכתם תרופה שלא היתה כמוה לפניה, בעבור שיראו וייראו מלפניו, למען ישאו ויסתבלו אף שלא יפול לטוב כל דבר, אך יראו ויבושו כי לא תכרת תקותם נצח.

Chapter 17

וזה הדבר אשר קרה אותם בדרך, בוקר השכם ותהי שכבת הטל סביב למחנה, אשר יורד מן השמים לאט לאט כאשר ירד השלג על הארץ, אך לא דמה אליו במראהו כמו שנראה אותו בימי הסתיו, גם לא שוה פניו לאגלי מים, לא ברד ברדתו, לא הושלך בפתי קרח, שימלאו מהם העבים להריק אותם ארצה בימי השלג, כי אם דק כדוחן, ופני לבן פניו, (והוא הרכיב במלת מחוספס פירוש האונקלס מלשון מחשף הלבן, ופירוש הראב"ע מלשון עגול) ויתמהו כלם מחוץ למחנה, וישאלו את משה על אודותיו שיאמר להם מה הוא המטר הזה אשר מלפנים לא נראה כמוהו ולדבר מה אשר יעדו יראם בטוב טעם ודעת . אז צלחה עליו רוח אלהים, וידבר אליהם את דברי ה' לאמר, הן נחלקו נאות שדות לבני אדם לפלח לבקוע בארץ לשדד את תלמיה, להאריך ערוגות מטעם, למען תת זרע לאכרים ולהשתכר בתבואה היוצאת שנה שנה, יקחו דגנם בעתו, ומפל בר ישבירו ויחיו בהם כפי מסת צרכיהם וסיפוקם, אולם לה' כל הארץ ומלואה ואל כל אשר יחפוץ יטה חבליה, ועתה גם עתה נרצה לפניו להכין ע"י האויר ולא ע"י המים את מחית בני אדם להיות שאדמה גם היא רגילה לפעמים להוציא את המטר ממעביה, הנחל מצרים מדי שנה בשנה עולה ומשקה את אדמתם על כן יתבונן מטר זה כמטר ארצי - ומה שיפלא בעינינו יותר הוא איך שהיו מרבים העם להעמיס את בהמתם בלחם הזה, ולשאת את שברם על גיוום למען שיספיק להם למדי, ברוב ימים, אף שלא היה מן הצורך להותיר בלחם אחרי שהשביע ה' את העם ממגד שמים ומטל היורד כיום ביום ארצה, וכל העם השביעו דים את נפשם המבוקה והמבולקה, איש לפי אכלו, ותהי בפיהם כדבש למתוק, ומה שנותר בלחם עד בוקר, וירום תולעים ויבאש, על כן את יתרם לא עשו אוכל, וילקטו רק את לחם חוקם בבקר בבקר אחרי עלתה שכבת הטל. ויהי ביום השביעי שבת הי' קודש לה' ולא היה בו רדת המן מפני שלא הורשה לעשות בו מלאכה גדולה או קטנה, כי הוא שמור מחללו, ונכבד מעשות חפצינו, ויתן ה' להם ביום הששי לחם יומים וילקטו בו לחם משנה , ויניחו אותו עד הבקר, ורמה לא היתה בו. ומלבד זו נכפל הנס שלא מנע ה' את מנו מפיהם זה ארבעים שנה אשר טלטלם במדבר שממון, ויאכילם עד לשבעה לפי ערך הימים ויקחו להם כאיש אשר מודד איפת הקליא מן הכרי שבגורן לצרכו. - ובימים אז נזהרו לשמור את יום השבת והמנוחה כראוי אחרי שימים רבים שאול שאלו איזה יום הוא יום הולדת תבל יום אשר בו נשלם העולם במכלולו, אז השכילו לדעת מה שלא ידעו זקניהם לפנים ע"פ ה', וע"פ המופת הנתגלה, כי עין בעין ראו כמו שהעירותי למעלה שכל הנותר עד הבוקר פג טעמו ומשחת מראיהו, המן אמנם אשר ירד ביום הששי מצאוהו בשדה פי שנים, ומשך שני ימים תמימים עמד בטובו וריחו לא נמר.
ועתה אודיעך את משפט ואת מעשה הכנת מאכלו, בוקר השכם, ושטו העם ולקטו את המן ויטחנו אותו ברחים ובשלו בפרור ועשו אותו עוגות והיה טעמו כטעם לשד השמן, מעדנים לנפשותם כצפיחית בדבש, כתופיני פתים, מעשה האופה בערים נושבות, כי ה' היה בקרבם, אשר נתן להם את אכלם במדבר, ויהי בערב ורוח נסע מאת ה' ויגז שלוים מן הים ויטוש על המחנה, וישטחו להם שטוח כאמתים על פני ארץ למען תצודדנה בקלות אל ידם, ויאספו את השליו ויבשלו אותו כל איש כאות נפשו, וימלאו ממנו את מעיהם ויטעם לחכם כבשר שמן ומאכלו בריאה , ויהי כשבתם על סיר הבשר , שהיה - כדי לרוב, ויחסר להם המים שנית ויצמא שם העם ויצעק משה אל ה' ויתפלל בעדם, ויקח משה על פי ה' את המטה אשר כבר עשה בו את כל האותות במצרים, ויך בצור ויתיך את נקיקו ויפתח ויזובו פלגי מים אשר נהרו מכל נקרותיו, ויצאו ממנו המסים נוזלים כמן המעין נאמן אשר לא יכזבו מימיו וישק את העם ברבבותיו, למען ספות הרוה על הצמאה, כלם מלאו את עטיניהם, כמו שכבר מלאו אותם במי המרים, שנהפכו ונשתנו ברפואות ה' למים מתוקים. – וכי יש איש אשר שורש הספק פורה בלבבו, לבלתי האמין בכל הנפלאות האלה, הנה זה טמא טמא יקרא אשר דרכי אל מנו נסתרו, הן מי לא ידע כי תכלית כל ומופתים בבחינתם דבר קטון הוא בעיני אלהים ופעולתו אמיתית איננה לריק, אך מסכמת עם אמתת כל היצורים ובריאת העולם, וכשמש וכירח יכונו לנגד עינינו, וכיסוד מוצק הארץ מוסדה, וכן תעיד בו התפשטות היבשה, והתרחבות האיים עצומים, וכל החי והצומח יעידון על יכלתו הבלתי מוגבלת, מי רוגע גלי הים? מי יעשוק בנהר, מי ישטוף ספיחי הנחלות או מי יבקיע מעינות להביע מים שירתהו כסיר, או להקר מים קרים? מי ינהג בעוזו תימן, מי "עביר רוח בשחקים לטהר כל הבהירים? מי מסב אותות שמים למועדים לימים ושנים, מי שם ממדי תבל וכל מחמודיה אשר לא יכילם הפה לדבר בם? הלא ה' הוא האדון לכל היצורים, הוא פעל כל אלה, ומה גדלו כל נפלאותיו אשר הרבה לאחד מחלקי התבל, וכן ירביון ויפרוצון בכל חלקי התבל, אמנם אף שנשגב הפלא ולא נוכל לו, עם כל זה להיותם הנסים מורגלים בינינו, מחוללים הם בעינינו, ואנחנו נמאס בהם, אבל מופת ה' שהוא יקר בימינו ואין חזיונו נפרץ אף כי קטון הערך הוא, עדן נפלא לנו במה שחדשהו ה' לבקרים, את כל עצמותינו יחליץ, וכל חושינו יתעוררו יגילו ויעלוזו.

Chapter 18

ואחרי שחלפו להם ימים כבירים לתעות בישימון בתהו לא דרך, הגיעו העיפים את גבולי ארץ נושבת, הלא המה בנות עיר המועדה להם, שמה ישבו להם בני עמלק, שמה קותה נפשם להנפש במנוחה שאננה ובשלוה, איש תחת תאנתו, אמנם נתיאשה תוחלתם, יען מושל הארץ ההיא מיראתו פן ירבה ויפרוץ העם ויתישבו בחלקות השדה שלהם, הזעיק מהרה את ילדות עמו ויתיצבו לקראת בני ישראל, לשטנם בדרך מעבור בגבולו, ואם עדן יהינו ויחזקו מתנים לפנות להם הדרך בכח חרבם וקשתם, הנה מעיר עליהם מחדש חיל וצבא אשר יצוק עמדו להכות את הנהלאים ואת חלושי כח מחוסר לחם ומהעדר מים, ושתים אלה יהדיו רגע אחד החליפו תמיד בצאתם ובבואם, ומשה אחרי ששלח מרגלים לתור בארץ ולהקרה, הרחק לא הרחיק את מחניהו ממחנה האויב, ויבחר לו הגבורים בעם המתולעים באש פלדות ויפקד עליהם את יהושע לראש, וימהר משה ללכת להושיע אותם בתעלומת כחו, ויטהר מקדם את נפשו ויעל ראש הגבעה, וישא את לבבו אל כפים ויתפלל אל ה' להטות הנצח וההוד אל תועי מדבר אשר הצילם מצרות גדולות,ומיד עושקיהם שלח רצוצים חפשי ויוציאם מארץ רעה ומשכלת, בשכבר חלו בה יסודות הפוכות, ואשר כלכלם במדבר כי לא ירעבו ולא יצמאו. – ויהי כאשר ערכו מלחמתם אלה לעומת אלה ויגלה אות פלא בידי הנביא שהיו פעם כבדים ופעם קלים, והיה כאשר תמכו את ידיו וירם אותם אל שמים וגבר ישראל, וכאשר השקיע אותם מכבדם למטה וגבר עמלק, וזאת היתה מכוונת הבורא ב"ה להורות כי חלק אדם רשע מארץ שהיא חלק עולם החצוני', ונחלת צדיק ממעל משמי קודש, וכמו שהוא מחוק הטבע שכח השמים גדול מכח אדמה, כן האות נסמן שיצליח עמו במלחמה, ישור על משנאיו ויכול להם, ואם שנזדמן שידיו עלו וירדו פעם אחד בלי שיווי המשקל, כפלס המאזנים אשר לא יעמוד בשוה, אז נלחמו על שדה קטל, והנצחון פוסח על שתי הסעיפים, קרח מכאן וקרח מכאן, המכה אל ישמח והמוכה אל יתאבל, אולם פתאום נתגלה איך שיכנפו ידים רמות ותעופינה הגבה למעלה ויהיו אמונה עד שמחצו ישראל ראש צריהם, כרע נפל שדוד, ויבן שם משה מזבח לה'.
ואחרי מלחמת עמלק שלח משה מרגלים לתור את הארץ אשר הוכיח ה' לתת להם לנחלה, ויהי בשנה השנית לצאתם ממצרים, וישלחם איש אחד איש אחד למטה אבותיו, וכל נשיא בהם, ויאמר אליהם, הנה כל המלחמות אשר כבר נלחמנו בנפשותינו ואשר עוד היום נסכן בם, כל אלה סבלנו ברוב תלאה למען שתהי'. לנו נהלת מצרים בחלק השדות אשר לגוים סביב ואל טוב וחסד רצה באסירי התקוה להוליכם בסך אל עירי מושב, ומה רב הועלנו לדעת את מצב המקומות ואנשיהם וכל. דברת בני האדם, כאשר יסתעף לנו בהיפך החסרון והנזק בה עדר ידיעתנו מהם, לזאת בחרנו בכם היום, כי תשימו עיניכם ולבכם עליהם, ואתם תהיון לאלופינו שבמחנה לפתח עינים ולגילוי אוזן שתחקרו לדעת, מה שתבקש הידיעה בשלשה אופנים, והוא שתדעו מי הוא העם היושב עליה, המעט הוא אם רב, ומה הערים אשר הוא יושב בהנה, הבמחנים אם במבצרים, ומה הארץ השמנה היא אם רזה, היש בה עץ אם אין, ואז נדעה לערוך את הצבא לקראת חיל אנשיהם, לבל נכשלה במלחמותינו עמהם, או אם נשפוך סוללה ונבנה דיק ללכוד את מבצריהם, - ומלבד זה מן הצורך להכיר היטב את מהות הארץ, הטובה היא אם רעה, כי פתיות היא לרשת ארץ חררים אשר לא יעדר ולא יזמר בה, ואנחנו נשים בה' מבטחינו, בו נרוץ גדוד, בו נדלג שור ולא ירגז לבנו וכן נצליח וכן נשכיל, אף שצר כחנו, ותבונתינו קצרה מהם, הלא ה' מעוזינו, אשר השפיע עלינו מטובו ולא הסרנו כל במדבר כל האוכל בערים גם שם לא נפקד ממנו, והימים עתה ימי בכורים ימי האביב אשר בהם תבשלנה תבואות שדה ועצי גנים יתנו פרים, על כן טוב לשוב בזמן הקיץ ולהביא מפרי אדמה המשביע בטוב יבולה וצאצאיה.

Chapter 19

כשמעם דברים אלה יצאו ממקומם ללכת בתור הארץ, והמון אנשים רבים נשארו יושבים על כליהם ויהיו רק דואגים עליהם לבל יקרה להם אסון ופגע, שלא ילכדו האנשים הנבחרים למחקרי ארץ להיות שנעלם מהם כל מחשבות שונאיהם, וילכו התרים לרגלי פקידיהם אשר הורו לפניהם הדרך ילכו בה – ויהי כאשר הקריבו לבוא אל גבולי הארץ ויעפילו לעלות אל ראש ההר וישאו עיניהם ויראו לפניהם ארץ מישור ארץ הנגב יעטוף שעורה חטה ודגן, והרים סביב לה נטועים בכרמי חמד וכל הככר כלו צומח נטעי נעמנים, שתולים על פלגי מים, וכל הרכסים מרגל עד הראש מהודרים בטורי הבכאים ששלחו עפאים לשכון בצלם, וביותר שבעה עינם בגבעות הנשאות ובעמקים אשר בינותם, כשגלשו מן ההרים, עירות בצורות מאוד. הבנויות במלאכת היופי וההדור, ואחרי כן בדרישתם נתודעה להם איכות וכמות יושביהם שהיה עצום ורב, וכנפילים בעיניהם מפאת קומתם וכחם, ויהי עם לבבם לגור בינותם ולהתישב שם ימים רבים. למען לא תטעה אותם השקפתם הראשונה, ולמען ידעון היטב מהם, ומהמיהם, ולא יהיה נאצל מהם כל אשר ישאלון עיניהם, וישתדלו ויתאמצו ללקוט מן הזרועים, להראותם אל אחיהם שנשארו ביתה, ויביאו אליהם מן הפרי אשר לא ישחת בנשאו, ויכרתו זמורה ואשכול ענבים וישאוהו באמצע המוט, וקנצי המטה שמו שני נערים על שכמם , וככה החליפו שנים בשנים לשאת אותה לכובד משאם אל ביתם, זולת זאת לא נתארע להם שום מאורע, מה שהיו יכולים להשיב דבר אל אחיהם, קול אחד לבל יקשור העם קשר.
ואחרי שובם מתור הארץ נתפרעו פרעות בעם, כי יש אשר סיפרו להם מן הערים הבצורות גדולות מאוד, ומן העם הרב היושב בהן, וירחיבו לשון לדבר גדולות ונפלאות, ויוציאו דבת הארץ לרפות ידי העם ולבלהם ביראה ורעד, ויש להפך חדלו לשונם להפליא הנוראות אשר עינם ראו ולא זר, ויהי הם אך מעידים בהם, ומדברים על לבם לחזק ולאמץ רוחם, לבקש להם עיר מושב, ויבטיחו אותם על אמת, כי כמעט שישמע קול רגלם בארץ נכר הלזו ינצחו ויצליחו, ואין עיר אשר לא תפתח שעריה לשלום, וכן באמת מצאו את העם תלואים בדעתם ויחצו אחת הנה ואחת הנה, היו בהם רכי לבב מרעידים בגופם וגם אמיצי לב ועזי נפש, אולם הראשונים רבו על האחרונים, וע"י מספר המתיראים, גבורת הגבורים נשתה, ולא נודעה כי באה אל קרבנה. אמנם שני אנשים, אשר רוח עוז לבשה אותם, המה הסו עשרה אנשים אשר הניאו את העם, וימשכו את לבבם על צדם, כי פה אחד היה מהללם לספר בשבח הארץ, ובכל הטובות המועילות, וטרם כלו לדבר נשמע קול העם ברעה לאמר: מה נבצע כי נכבוש חיל זרים, אם לא יסור ממנו קול נוגשים הקדמונים, ובכן לולא נשמטו שני האנשים מידי הרשעים הללו, כי עתה עוד מעט וסקלו אותם באבנים, כי חפצו לשמוע רק כל התועליות המגיעות לנפשם, וישליכו את האמת ארצה, ושקר נסכם. - ויצר למשה מאוד, עד להתחלות, ויחשוב את המון עם למשוגעים, מפני שכן בזדון לבם היו מלעיבים ומלעיגים בדברי ה', אולם לא רחק יומם, ונקמתם מהרה לבוא, בקרוב ימים, עשרה האנשים האלו המורדים בה' ובמשיחו, נקוטו במגפה, עם כל העדה הרעה, אשר השחיתו התעיבו עלילה, וישארו רק אותן אנשים אשר יעצו ללכת בלי שום מורא, לבד לאלה היתה משכורתם שלימה, עקב היתה רוח אחרת אתם וימלאו אחרי ה', וזאת היתה נסיבה לעכב אותם את שבתם על נחלתם, אף שהיו יכולין לחלוק להם את ארץ ארם בשנה השנית לצאתם מארץ מצרים, אולם נזורו מדרך הישר והם מתנודדים בארחות עקלקלות ויתמכרו לעשות הרע, בדי ריק עיפה נפשם וענו בדרך כחם, למען שתשולם להם רשעתם על חיקם במה שימשכו להם ימי הגולה עוד יותר מן הזמן אשר כבר עבר, כי על כן התעו במדבר זה שלשים ושמונה שנים, ובשנת הארבעים הקיפו את המדבר, והזרו למקומות שיצאו מהם בראשונה.
והנה במבוא המדבר שכן גוי קרוב להם אשר עליו נסמכו, בציפיתם שתכון ידו עמהם לצאת אתם במלחמה, לקראת כל הגוים המפוזרים והשאטים אותם מסביב, וגם יעזרו אחריהם להכין להם איתן מושבם, ואם אמנם יכבד עליהם להצטער עמהם בתלאות המלחמה, לכל הפחות, אל צד שכנגדם לא ידבקו, לא יקרבו ולא יתרחקו, מפני ששני לאומים מבטן אם אחת נוצרו, ואום מלאום יאמץ ויפרצו לרוב גם שניהם, אך גוי אחד מהם שב על מקומו ומכונו, והשני ירד למצרים מלחץ הרעב כמו שיודע למעלה, וברבות איזה דורות שבו אל אדמתם, שהלכו ממנה, ועם זה לא שכח ברית אחים קדומים, אף שימים רבים נפרדו איש מעל אחיו וכבר נתבטלה מנהג אבותיהם בידי דור עקש ופתלתול, עם כל זה לא חשבו בני ישראל עליהם רעה, באמרם כי יאות אל עני ונכה רוח לזכור ימים מקדם, ולעורר את אהבה הישנה. אולם גוי אדום הוא גוי קרבים הנזכרים, השליכו אחרי גוום את האחוה ויחס הקורבה עם אחי בני ישראל, ונוסף לזה במה שהרגילו עצמם במדות גרועות ובילדי נכרים הספיקו, הזכירו על לבבם מחדש את המשטמה הנושנת, ויהפוך לבם לשנוא תכלית שנאה, כפי הידוע שהראשון אשר יסד ממלכת אדום מכר את משפט הבכורה לאחיו, על כן שנאת אבותם נטרו הבנים בלבם, ויפקדו את עון ההורים על צאצאיהם והצפיעות, אבות אכלו בוסר ושיני בנים תקהינה. - ומשה שר המצביא אף שהיתה היכולת אתו להכניע אותם מהרה תחת ידו, בכל זאת לסבת השארה והקירבה לא נתן את רוח קדשו לנגוע בהם, ולעשות עמהם רעה, ויואל רק לעבור דרך המלך בארצם, ויבטיחם שלא יקרב נגע באהליהם ולא יכאיב חלקות שדותיהם, וגם ידו לא תהי' במקניהם, אף כי ישתו מימם ונתן מכרם, לחמם במחיר יקנו, על פיהם יבואו ועל פיהם יצאו, רק אין דבר. - ויבז אדום בצירים אשר שולחו אליו במלאכות השלום, ויצא לקראתו בעם כבד וביד חזקה, ויעד העד בהם למלחמה, באם שיעוז רוחם לעבור בגבולו, או שינתקו כפות רגליהם אף לנגוע בקצהו, ויתעבר העם, בשמעו תשובתו הנצחת, ורוחם להטה להיות מוכן למלחמה, ויעמוד משה על אחת הבמות וישא את קולו למרחוק, ויאמר אל העם, הבה! אתם גבורים! הן צדקה חמת אפכם על האנשים הרשעים האלו, הממאנים בדברים טובים ובעתרת שלום ואמת, ובצדק על כן ישאו את עונם, בהלכם אתנו קוממיות וקרי, אמנם מחמלת לבנו יותר נאוה לנו לחוס עליהם ולבלתי השמם את שארי בשרנו, לולא זאת מותר לב בשר מלב אבן אין, הלא טוב להעלות על לבנו את החסד והטוב שראוי לנו לעשות מאשר שתתפעל נקמתנו בהם לשלם להם את אשר יזמו לעשות. ככה הואיל משה בער היטב את מחשבת העם מלבו, וירא כי מכל הצדדים פשט אדום את גדודיו מבלי שהיה עם לבב העם להתגר בו מלחמה, אבל מקנאת לבם סגרו בעדם את קוצר הדרך, ותהי זאת לאות נאמן כי לא ישר בעיניהם לראות בעם ישראל חפש מחופש מידי מצרים המעבידים בהם, וידוע שמי שמתעצב בטובת זולתו זה ישיש ויתעלם ברע לו, ומה יועילנו אם שהוא מתחפש בידידתו המדומה, לימים הנה תגלה רעתו בקהל, הלא לתכלית זאת אך מתלקטים חברות פוחזים ורקים יחדיו למען איבת הישרים ולקנאת התמימים כי ינוב חילם, וכי ירום קרנם, השמחה אך שמחו להם במפלת הצדיקים, ובגלל כן חשך משה את ידם לבצע את נקמתם באדום, ויעבור משה עם עמו מעיר קדש, וילך הלוך ונסוע הנגבה. – וכאשר ראה מלך הכנעני מרמת צופים, את עם ישראל הלוך וקרוב, ויאמר בלבו, עתה יקל לו לאבדם מהרה יען לא סדרים הוא במסעי בני ישראל, אך בשגעון ינהג אותם מנהיגם, ותפול עלינו מחניהן, ויהי חלק מהאנשים פונה את ערפו לנוס מפני שלא היה נכון לצלע כזה פתאום בלא ראות נטל עליו, גם נשבה ממנו שבי, ויתומר המלך מאוד, כאשר ראה שהצליח פעם הראשון, ויוסף לחרחר בנו מלחמתו למען הכנע אותנו כלנו תחת ממשלתו, אולם לב בני ישראל לא נפל בכל החרדה אשר החריד עליהם האויב האיום, וימלאו את לבבם לבל תכסה כלימה את פניהם, איש אל רעהו אמר חזק – הבה נעשה לנו שם בגבורים, בכח אמיץ נתגבר לנצח את אויבינו בתחלת בואנו אל הארץ אשר הבטיחנו ה' לרשת אותה - רתת ורטט לא ימס את נפשנו, רוח עוז יהיו לנו למחסה, אף אם ראשיתנו מצער, ישגה אחריתנו, אבחת החרב יפול אימתה ופחד על כל שוכני ארץ, ועם זה נמיר את המעט אשר חסרנו בארץ חרולים, בעבודה רבה, ובשדות אשר יזרעו מאה שערים. – ובאופן התעוררות זו כל הנבובים נלבבו, ויביאו את כל בכורי אדמתם אל ה', ואת בירת המלד עם כל בנותיה נתנו חרם וה' לא הפר את תאותם, ויתן בהם כח וחיל להתנקם באויביהם. – ואחרי כלות הנצחון שפכו את תחנתם לפני ה', ואת כל שללם הקדישו, וכל כסף וזהב רחש לבם לאלהים, לזאת נקרא שם העיר והמונה חרם, וכמו שיקדיש כל איש חסיד את ראשית תבואתו, כן התנה כל הגוי הזה את חבל אדמתם אשר התהלכו בה לרשת אותה, ובכן לא מצער היתה מתנת ארץ הלזו, אשר הרימו אותה תרומה לה', כי לעון פלילי חשבו בלבם באם שתחלק אדמתם בחבל, או שיסעו הלאה, בלתי אם שיתנו את תרומתם בתהלה לה' אשר הצליח אותם בכל דרכיהם.

Chapter 20

לא רב אחרי כן פגעו באחד המעינות אשר מוצא מימיו השקה את כל העדה הצמאה, מעין הזה הוליך את נהריו כשמן מתוך הבאר בגבולי המדינה. – שמה הרגיעה נפשם, כאלו שתו ממנו יין רקח, טעם מים לא היה בו, ובמקהלות סביב הבאר ענו לה שיר חדש, ותהלות ה' בשרו, יתנו צדקות אשר חלק להם מקום ונהלה בארץ נכר, ואהרי אשר נסתה כף רגלם ללכת במדבר הגדול והנורא, הציגה את עמדתה בארץ המאושרה, ועל ספיה, הנה מצאו שפעת מים, את הבאר הזאת הנוו וגם רוממוה, יען כרוה שרים נדיבי עם ולא דלת העם חפרוהו, כי הוצאות רבות הוציאו מלכי ארץ לחפור את הבאר ההיא, וזה בנין מפואר, מורה על עושר כבוד מלכים ההם י), וישמח משה בטובתם וילד למסעיו ויחץ את ילדות עמו, וישם אותה לחלוץ ולמאסף המחנות, והזקנים, הנשים והנערים הלכו באמצע המחנה, ומזה ומזה סככו אותם במגיניהם הלוחמים ביום נשק. – ויהי לקץ הימים ויבואו בארץ האמורי, וישלחו מלאכים אל מלך סיחון לדבר אליו לשלום, ככל הדברים אשר דברו אל מלך אדום, והוא ענה אותם בניב נבזה, וכמעט לא יכול להתאפק מלשלוח ידיו אליהם בחמת רוחו, לולי היה נושא את חוקות העמים, ותהי על כן נפש המשולחים ל נצלת ויאסף המלך סיחון מהרה את חיל צבאו ויצא לקראת ישראל, ושער בנפשו לנצח אותם, ויהי כאשר בא במערכה וילחם בהם, וירא את מחשבתו נכזבה, ולא כאשר דמה כן היה, יען מצא את בני ישראל לוחמים בנפשותם כגבורים אשר לא יכלו להכבש, מפני שהיו למודי מלחמה, וכבר הקשו את גופתם לפצעים, לא אחת ולא שתים כי אם פעמים רבות את מופת כחם הודיעו, על כן גם בימים אז רדו בשונאיהם ויכוהו לפי חרב, אבל בכזה לא שלחו את ידם, ויקדישו כל אשר מצאו לה', אשר על ידו נושעו יותר מכל רוב חילם ומכל תחבולות אנוש, כי הוא הוסיף אומץ ברוחם להשים נפשם בכפם ולהעביר את חיתם בשלח. והם לא שנו את מלהמתם, אך במערכה אהת הכריעו את האויב, מסביב נפלו בידיהם ונסו לקולם, כל הקריות בימים ההם נבוקו מיושביהם, ותהיינה ממולאות בחיל המנצחים, הכפרים והנהלות כמעט, שהיו עזובות מאכרים וממושלים, לקהו בני ישראל את מקומיהם כאדונים חדשים תחתיהם.
רעש מלחמה זה היה קול פחדים באזני בשן ולכל גבוליו אשר ראו כי הרעה נגד פניהם, וכי הוא קרובה לבוא אליהם, והנה אחד מהמלכים הוא בלק בן צפור מלך מואב, אשר ממלכתו גדולה ועצומה וגם עם רב בקרבו, הוא לא נועז לצאת למלחמה עם בני ישראל, וישב בביתו ויכבד מבלי משים חרב כי יגור מאוד מפני כובד המלחמה, אשר מנת כוסה מכת רצח והרג, ומה לו לשפך דם חנם, וירא בלבו כי טוב לו ללכת ולפנות אל דרך הקוסמים ולשאול באוב, למען הכחיד את ישראל בלשון קללות נמרצות שיחולו על ראשם. ויהי בימים ההם נביא אחד בארץ ארם, אשר יצא שמו בגוים, וידיעתו הרבה בכל אופני הכשפים, ויהי מפליא לעשות באמצעית חכמת הקסם, נוראות לא תאמנה לשמוע, כי לפעמים הגיד מראש את עתידות הגשמים בימי הקיץ, וכן הקים את דברו שיבואו ימי חורב בימי הבציר, או שיהי' במקום אחד שובע לרוב, ובמקום אחר שברון מטה לחם, שם תצמקנה נחלות מים ופה ישטפו מימי הנהר על כל גדותיו, דבר כי יהי' בארץ, וכל הפורעניות שתבאונה התנבא, הכל בא ולא נפל דבר, יום יום נפוצה חכמתו במקסם שוא, וישלח אליו בלק את מלאכיו לקרוא לו(להנאתו ולטובתו שהיה פוסק לו ממון הרבה, כפי פי' רש"י ז"ל שם) לא כחש לו כי לא במרמה הבטיח לו כל הכבוד הזה, אולם בלעם לא מתומת לבו, ולא מעזות מצחו, כי אם בשפתיו מאן להלוך עמהם, ויאמר אליהם לינו פה הלילה, והשיבותי אתכם דבר כאשר ידבר ה' אלי. ויהי בבוקר, ויאמר אל שרי בלק כי מאן ה' לתתי להלוך עמכם, וילכו המלאכים למקומם, ותשובתם נשאר מעל. ויוסף עוד המלך שלוף שרים רבים ונכבדים מאלה, והכבודה רבה לפניהם, ויצום להבטיחנו בהון רב ובמגדנות רבות כשיבוא אל המלך. - והנביא אשר השא השאתו טובת הזמני ההוה, והמיועד להשיגנה ביום מחר, וגם חלקת שפת המלאכים אשר הדיחתו והטתו ברוב לקחם, כל זאת פחתו, ויפת, אבל שוב שנית רוח תאנתו השיבם כי יש את לבבו לדרוש מקדם את אלהים, מה יעננו, ומה ימריצנו קשה, ויקם בבוקר לשום לדרך פעמיו, ויגד אל המלאכים, כי העד העיד בו אלהים בחלום לילה, ללכת אתם לאט, ולא במהירת המרוצה, כאיש אשר שואף ושוקד על דברו לעשותו. והנה עלהדרך הגיד לו לבו כי ירט דרכו לנגד ה', והאתון אשר רכב עליה פתאום עמדה עמוד, ובסבת איזה כח המכריח, נסוגה אחור, ותט מן הדרך, ופרסותיה תמוטינה, פעם ימינה ופעם שמאלה, כאיש שכור אשר ינוד אנה ואנה, ותהי סוררה על כל המכות אשר הכה אותה, ותרבץ תחת משאה, ועוד מעט והפילה את רוכבה אחור, כי הוכחה מאוד במכאובה, והמקום, מקום צר היה, גדר מזה, וגדר מזה, ואין דרך לנטות ימין ושמאל, ותלחץ אל הקיר, ותלחץ את רגל בלעם, וכבר ראתה האתון את מלאך ה', אשר חזיונו החריד אותה, ורק היא לבדה ראתה ומעיני האדם היה סתום ונעלם, למען יסרנו על אשר הסכיל לעשות, ונפש בהמתו אז השכילה יותר ממנו, אשר התנשא בפיו לאמר שיודע הליכות עולם, והוג שמים לא סתר לו, וגם שתום עין הוא לראות פני עליון היוצר והמנהיג כל צבאיו. – ויהי כאשר גלה ה' את עיניו ויראהו את מלאך ה' נצב בדרך, לא מפני שהיה נכבד להביט את חזיון הזה, כי אם מפאת שתתודע אליו המת ה' ועברתו כי קשתה, ויקוד אז וישתחו לאפיו, ויאמר חטאתי, ויתפלל להעביר ממנו משוגתו, באשר שלא היה עם לבבו לחטא אל ה', ותחת שהיה לו לשוב מבלי התמהמהות, חלה את פני המלאך לאמר אם רע בעיניך אשובה לי, והמלאך הבין את דרכו אשר יתכחש בה, ויחר אפו עליו (כי איך היה יכול לבקש תחנונים בעדו, על אודות הדבר אשר ראו עיניו ברור כי לא בחר ה' בו, ומה יסכון כל התנצלות דברי בלעם אשר נכרת אמת מפיו, הלא יאומן יותר למראה עינים מלמשמע אוזן?) ויאמר אליו לך לדרכך אשר אתה ממהר ללכת, אפס אל תעשה מאומה, בלתי אם אשים בפיך את הדברים, אני איישר את כל מבטאך, אני אני אהיה עם פיך והורתיך את אשר תדבר.

Chapter 21

עד כה ועד כה, כאשר באה השמועה אל בלק, כי בא בלעם ויצא לקראתו עם אחוזת מרעיו, ויברכו איש את רעהו לשלום, וירע בעיני בלק, על אשר בושש דרכו לבוא עד כה, ויתנצל בלעם, במה שהוחילנו עד בוש, ואחרי גלגול הדברים אלה, הלכו שנים יחדיו אל המשתה אשר הכין בלק, כיד המלך טבוח טבח והכן, ויכבד את ארחו בארוחת מטעמים ומעדנים. ויהי בבוקר ויקח בלק את בלעם, ויעלהו אל הבמה אשר נתיחדה בקדושתה אל אחד אלילים, וכל יושבי העיר כבדו אותה, כמכובדה לאלהים, והיא נשקפה אל קצה המחנה , ויבט הקוסם בעם כבזכוכית מלוטשה, וכמעט שראה אותם מרחוק, ויאמר אל בלק, בנה לי בזה שבעה מזבחות, והכן לי בזה שבעה פרים ושבעה אילים, ואני אלכה מזה אולי יקרה ה' לקראתי, ודבר מה יראני והגדתי לך,וילך ממנו, ויחל עליו רוח ה', אשר התחולל עליו מחכמת הקסם, כי לא מצדקתו זכה לזה, וה' לא ישכן את רוחו עם הקוסמים והוברי שמים, וישב אל בלק והנה נצב על עולתו אשר אכלה מן האש שעל המזבחות, וישא את משלו ויאמר מן ארם הנחני בלק דרך רחוק, למען שיהיו ממני בני ישראל נארים במארה, אמנם מה אקוב לא קבה אל, הן מראש צורים אראנו משם אוכל לברכם, מאתי לא תצא הרעה על עם לבדד ישכון ובגוים לא יתחשב, אשר לא כן מפוזר ומפורד הוא מפאת מקומותיהם ומושבותיהם, כמו שהם נבדלים בחוקותיהם, שונים מכל העמים ולא נטמאו בגיעול מנהגם, מי הוא שהקשה וישלם לדעת מקורם הראשון, ארחם ורבעם מתוכן כתמונת אנושית, אבל נפשם בנפש אלהים תתעטף, אל אלהים הוא יודע אותם ובתבונות כפיו ינחם, מי יתן ותמות נפשי מות ישרים ותהי אחריתי כמוהם. - וישמע בלק וייבב ויאמר אל בלעם לקוב אויבי שכרתיך, ואתה אל תבוש לברכם על פני, הה! איכה רמוני מחשבותי, הן דמיתיך לידיד נפשי, על כן העמדתיך לקראת אויבי למכשול, ועתה אמנם נבעו לי תוכיות לבך, עתה זה ידעתי מדוע עד הנה בוששת לבוא, כי נכספה וגם כלתה נפשך לראות בטובת שונאי, הנך אך מתחפש לאהוב את בריתי עלי פיך, ובלבבך אתה משטיני, כי כן כל משפטיך לנגדי יתבררו ויתלבנו כי סר רוחך ממני ותהי ערי. ויען הקיסם ויאמר הנה תרשיעני בלא משפט, הלא את אשר ישים ה' בפי אותו אשמור לדבר, הלא מאז אשר שלחת אלי מלאכיך השיבותיך, שלא אוכל לעשות דבר מלבי בלתי רשיון אלהים. ויאמר בלק אל לבו אולי יתרצה הקוסם בשנותו אלהים את דברו, לעת יוליכנו אל מקום אחר אשר יראה משם קצהו, ויבן שבעה מזבחות אחרות, ויעל פר ואיל כמספרם הראשון, וישלח את בלעם שמה, אולי יוכל הועיל, אולי יערוץ להשפיע עליו את טובת ברכתו, ויקר ה' אל בלעם, וישגשג אותו ברוח עועים עד שלא ידע מה ידבר בפיו גם הוא, ומה' היתה שומה, וישא משלו ויאמר קום מלך ושמע! הט אזניך וקשוב! לא – איש אל ויכזב, ובן אדם ויתנחם, אמר ויעשה, ודבר ויקימנה, וכל דבריו הן הם פעולותיו, הנה ברך לקחתי, וברך ולא אשיבנה, לא יהי און ועמל בישראל, ה' יסך עליהם במגינו, הלא הוא הסיר מהם כל מחלות מצרים, וישלח אלפי אלפים רצוצים חפשים, כי לא נחש ביעקב ולא קסם בישראל, אך באל יחיד ומיוחד ילבשו עוז, ובשמו יתהללו, הנני רואה עם כלביא יקום וכארי יתנשא, ישבע מטרפו, ודם חלליו ישתה, לא ינוח ולא ישקוט על רבצו כי אם מקיץ ומעיר כגבור לשיר שירת עוזו.
ויתעצב בלק אל לבו בראותו כי לשוא שמרה רוחו לתשועת הקסם מרי, וישא את קולו ויאמר, גם קוב לא תקבנו, גם ברך לא תברכנו, טוב לחשות מלהכביר מלין בלי דעת. ויפן בלק ויקח משם את בלעם למקום אחר, וירא אותו את קצת מחנה ישראל שוכן לשבטיו, ויעורנו לקבות אותו משם. והקוסם אף שבצדק האשים אותו המלך על אשר בגד בבריתו והיה לו לשוב אל ביתו, עכ"ז לא שת לבו לדבר זה, ועדן נועז לאמר אל המלך, כי כל אשר ידבר ה' אותו יעשה, וילך כאשר הלך לפניו המלך, אם לגודל רהבו, או בסבת השנאה הכבושה בנפשו לדרוש את רעת בני ישראל,ולא אבה ה' לשמוע אל בלעם ויהפוך את קללתו לברכה, ויהי אחרי התאמצו לעלות אל ראש ההר, ויבא שם ויאמר אליו, בנה לי בזה שבעה מזבחות והכן לי בזה שבעה פרים ושבעה אלים, וירא בלעם, כי הענין אשר נתן המלך בלבו רע בעיני ה', וכי מעשה הקסם נבזה בעיניו נמאס, מבלי נתנו להודיע קשט אמרי אמת באמצעות התרפים, על כן לא הלך כפעם בפעם לקראת הנחשים, וישת אל המדבר פניו, וישא את עיניו וירא את ישראל שוכן לשבטיו, וטור חרוזות במחנם כחמדות 'בתי קריה מפוארה,ויש סדרים לחיל צבאם השוכן במעגל, ותהי עליו רוח אלקים, וישא משלו ויאמר, נאום הגבר הדובר אמת בלבבו, ולא ישגה ברואה, נאום שומע אמרי אל, אשר מחזה שדי יחזה, בגלוי עין נפש המשכלת, מה טובו אוהליך יעקב משכנותיך ישראל, כנחלים נטיו בצאלים צללי אל, כגנות עלי נהר כארזים אלי מים, יצא חוטר אנוש ממכם, ימשול בעמים רבים, ותנשא מלכותו יום יום. הנה עם זה מאז שיצא ממצרים נהג ה' בכל דרכיהם ומלחמות ה' נלחם בארץ, על כן יאכל גוים צריו רבים, ומוח עצמותיהם ישוקה, ובחיציו ימחץ ויצמית את משנאיו, כורע ושוכב בטח כלביא, וכגור אריה לא יחת מפני כל, ובקול רעש יבעית שומעיו, ואי לזה אשר יתנרנו, מברכיך ברוך ואורריך ארור. – ויחר אף בלק אל בלעם וימלא חמה יותר מלפנים, ויאמר לקוב אויבי קראתיך והנה ברכת ברך זה שלש פעמים, ועתה ברח לך אל מקומך פן בשצף קצפי אסער להפיצך ברעתי, מה רב כסף בזית לך, מה רב כבוד מנעת ממך, עתה תשוב למקומך ריקם, אין כל בידך והעטית עליך בושה וכלימה, כל רואיך יקלסוך, וקיקלון על כבוד חכמתך אשר בה התפארת, וכבמתת שקר התהללת. ויען בלעם אל בלק, הנה כל הדברים אשר שמעת עד כה, מפי דברי אלהים אמת הנמו, ולא מלבי הוצאתים, לא בדאתים, אמנם מה שעוד אוסיף לדבר, היא העצה אשר איעצך, ותאחז אותו יד ימינו, להבדל מתוך להקת הנצבים, ויועץ אותו לבדו מסוד חכמתו, באיזה אופן שינצל מכף העם הזה. ובגלל דבר זה, שהיה נועץ עמדו, הביא על עצמו חטאה גדולה שנזכר שמו לחרפה ולקלסה עד עולם, במה שחלק עצתו המתנגדת אל דברי אלהים, אף שדמה בנפשו, כי מבינתו ומכח שכלו יעץ כבוד לנפשו.

Chapter 22

ועתה אך נדרשה ונחקורה על ישועות עצות אשר נתן בחכמה ודעת, איך יכנע לבב ישראל, אשר ימינם עשתה חיל עד הנה. הן ידע לבו כי העברים נוחים להכבש בהשליכם אחרי גוום את חוקות אלהיהם, וכבר פעמים רבות המשילו בהם תאוות היצרי להלכד ברשתם, לזאת התחכם למשוך את לבבם בתשוקה הגוברת עליהם, וכה אמר אל בלק, הן נמצאו נשים במדינות מלכותך, ואשת יפת תואר היא מצודים וחרמים אשר יצוד בה האדם, ואם מרצונך תניח נשי שלטות לעשות הכל ומזימה בעד אגורת כסף, לטמא את גויותיהן בעבור אתנן ונדה, אז יתפשו נערי בני ישראל, אולם מקדם העד תעיד בהן לבל הביא את תאוותם להם מהרה, כי אם מעט מעט תהיינה מתרצות ברצי כסף, וע"י כן יעירו ויעוררו יותר את אהבה, וכאש מפוח תחר בקרבם תשוקת המשגל, ובכן כשור לטבח, יובלו למטבח התאוה, וכלם ישמעו לקולך לכל אשר תצום, והאשה אשר תצוד נפש הנער כל עת שתפגע בו, כן תחליק לשונה לאמר אליו, ידוע תדע, כי לא מחוקות עמינו הוא לעשות המזמתה עמך, לולי שתטוש למודי אביך ותשכח תורת אמך, לעבוד את אלהינו, ורק בדבר זה תועידני כי שנית את טעמך, בראיתי כי טוב וישר הוא בעיניך הזבח והמסכה אשר בם אנחנו מכבדות את אלהינו, והעלם האמלל יפול אז במכמורת, ירצה לכל אשר מוטל עליו וידום, ואל כל אשר תחפוץ תטנו, התאוה תשלטנו, ירבץ תחת משאו, ויט שכמו לסבול ויהי לה לעובד. זאת היתה העצה היעוצה ממנו ותישר בעיני בלק, ויאות אל הנשים להרוס את גדריהן, כי תנאפנה במשרב דודים, את עגבתם השחיתו לכל עובר ואין מכהה בהן, בגלל זאת נעשתה התועבה, ויזנו אחריהן נערי בני ישראל, ותשחת נפשם ובעון נתפשה. וירא פנחס בן אלעזר הכהן, כי ימקו האנשים בעון התאוה, ויתעבר, ויקנא להם במחנה ויבצע את מעשיהו הראוי לעשות לאיש תמים כמוהו, כי אחרי ראותו שאיש אחד מעמו הולך אל הזונה לגלות את ערותה כנגד העם וכנגד השמש, ויסלד פנחס בחמתו ויפול בזעום אפו על הקדש אשר שגה בחיק אהובתו, וידקור שניהם אל הקבה, ויבתק אותם בחרבו, וינהו העם אחריו כי עבר עליו רוח הקנאה וינקמו את נקמתם, וישמידו כל ההקדשו לבעל פעור, לאביו ולאמו לא ראה ואת אחיו לא הכיר, כלם הכריתו מן הארץ כי כן משה צום, ובאופן זו בערו את הרעה כמטאטא השמד, מלב המון אחיהם, לבל יטמא בעל בעמיו להחלו, ודי הגידו בזה את צדקתם, במה שלא המלו את נפש הנואף, אף שהיה שאר בשרם עכרוהו באכזריות, ולא כן התפעלה בקרבם המית קורבתם כאשר התפעלה עליהם עברתם הקשה, ואין אחד מהם נחשב למרצח בעבור ששפך דם איש בריתו מאשר יקרה בעיניהם לבל יליזו מאציליהם לבל יגרעו דבר מה שנוגע לתהלת הר-עוזם ולכבוד פארם, וכן יעיד הסיפור שסופר בתורה איך שהיו נגפים ביום אחד, ארבעה ועשרים אלף, והמחנה אשר הוטמא - נכפר אחרי כן וטהר, ומשה חשב בנפשו לעטר את בן הכהן בעטרת שכרו, ולפי שהיה הראשון אשר אזר את מתניו לעשות פליליה, ויאמר ה' אליו לאמר הנני נותן לך את בריתי שלום, והיתה לך ולזרעך הכהונה למשמרת עולם, וכן מתו כל הרשעים, וכלם אשר יזמו לנוס ולהמלט על נפשם, וגם כל מתי שוא אשר הערימו סוד לקשור קשר גועו ואינם. – והנה בני ישראל חשבו בלבבם כי בא היום בזמנו בהלחמם לקראת בלק אשר העיז פניו להשחית כל ישראל, ותוחלתו לא היתה נכזבה במה שחשב להשמיד את חילם ע"י הקוסם, ומלבד זו הפיל המון רב ממוקשי הזמה להיות ששפכו נהשתם לזנונים, ויגועלו במעשה התועבה.

Chapter 23

אמנם כלם לא יצאו למלחמה, למען לא יעורו כל הגוים אשר יגרשו מסביב להריק עליהם חרבם היונה. ותהי העצה נכונה, שישב חלק מהם על הכלים, ורק לעת אשר יבוקש עזרם ירדו אתם למלחמה, ואלף למטה אלף למטה נבחרו לחלוצי צבא ופנחס הי' לראש לשנים עשר שבט, כי הוא האיש אשר ימינו נאדרי בכח – ואחרי שכלו את עבודתם הקודש, ויקריבו את קרבנותיהם, העיר את רוח אנשי מלחמה מלחמה, וידבר אליהם כדברים האלה אל יעלה עליכם רוח המושל, ולא יקחכם לבכם לעיט חיל זרים, או לשלוח ידכם בשלל נחלה מבוהלת, כי רק המלקוח יכשר למלחמה לבדה, וביחוד מה שיניע את לבב המושלים, אבל נחזיקה בתומת לבבנו ונתעודדה לעלות על משלבי הצדקה אשר הסירו שונאינו מלב בעלי בריתנו ויתנו את דרכם למכשול ולפוקה, וכן להפוך לנבלה תחשב, באם שיכמרו ניחומינו על רשעת שונאינו, ושיחמול לבנו לענוש את העבדים והמשרתים אף בעון קל שהעוו לעשות, הן נשלם לבנים לימודי הרע את עונם על חיקם, ואיך נחוש את פני המורים אשר יורו את שיקוצי לימודיהם וגילולי חוקיהם לפניהם, . וביותר נמצא עלתה בצעירים וחדשים אשר כל מגמת פניהם . להשחית ומלו רכולתם חמס". – וכאשר כלה לדבר התעוררו בחורי חמד, ופני להבים פניהם, ויכינו את רוחם למלחמה כאלו בטוח להם הנצחון, וישלחו את נסם ציונה, ויחזיקו במעוזיהם על שונאיהם, ויהרגו אותם הרג רב, וישחטום כצאן ובקר לרוב, והמה שבו תמימים אל ביתם, ולא נפקד מהם איש, ואמיץ כח לא נעדר. ואולם אל יעלה על לבך כאיש שוגה ופתי שלא הלכו אל ביתם ביד רמה כי אם נדחקו לשוב מפני חרב דרוכה, חלילה! לא היה בהם נגע ולא נצרבו פניהם, ויהי בהם מתום כמתחלה בזמותם לקחת כלי המשחת בידם. והנה כל הערים בישובן שרפו באש, ובחרבם הגיעו אותם עד עפר, ועקבות משכנותם לא נודעו, וישבו ממנם שבו עד אין מספר, ויצבאו על האנשים ונשים להכות בהם רוב חלל, כי את האנשים הכו לפי חרב מפני ששאלו מן הנשים להדיח נפש ישראל בעצתם הרעה, ואת הנשים הרגו בעבור שהתעו נערי בני ישראל בחלקלקות לשונם, ושובבו אותם בנאפופיהם, הן הנה היו להם למסור מעל בה' על דבר פעור ותהי המגפה בעדה, אך כל הטף בזכר ובנקבה החיו ויקחו את כל השלל והמלקוח אשר למלכים ולדלת העם בשדה ובבית ויביאו כל חילם אשר בזזו אל המחנה. - וייטיבו בעיני משה כל דברי פנחס אשר הוכיח בפני העדה, כי על ידו כל תופשי המלחמה חזקו חיל ויהי להם למופת, ויואילו לחלק את שללם. עם אחיהם, שלא יהי' להם לבדם, כי אם גם יקחו חלקם כל הנשארים . במחנה. ויצו משה את אנשי הצבא שישבו מחוץ למחנה איזה ימים, ואת פנחס צוה, לחטא את כל הבאים מלחם שערים, כי אף שיתכן מחוקות האל להרוג את השונא, עכ"ז מי שירצח נפש אדם אם בשוגג אם בצדיה, לחלץ את עצמו מן הרעה, טמא מזוהם הוא ואת עונו ישא מפאת הקורבה הנושנת, שמאב אחד חוללו, וזאת היתה סבת התחטאותם, שלא יהיו נכתמים בכתם עונם. ואחרי כן חצה משה את המלקוח בין תופשי חרב, ויתן את המחצית ליוצאי צבא ואת יתר המלקוה אל הנשארים במחנה, כי ישר הדבר בעיניו שגם החלק היושב אל הכלים, יאכלו מפרי גבורתם, כי אף שלא לחמו בידיהם, עכ"ז נפשם להטה באש, והיו נכונים באומץ רוחם לעזרה בצרה, ובכן העדיף חלק המועט לקחת פי שנים בעבור כל עמלם ויגיעם, וחלק המרובה החסיר לקחת מנותיו, יען כאנשי תמיד היו יושבים על המארב בין חומות המבצר, ומשה ראה בשכלו הטהור שיש מן הצורך להרים תרומת מכס לה' מאת אנשי המלחמה, היוצאים לצבא אחד נפש מחמש מאות, מן האדם מן הבקר, ומחציתם תקח ותנתן אל אלעזר הכהן, וממחצית בני ישראל העומדים על המשמרת יוקח אחד אחוז מן החמשים מן האדם ומן הבקר אשר יותן ללוים שומרי משמרת משכן ה', והפקודים אשר לאלפי הצבא שרי אלפים ושרי מאות, גם אלה קבלו לפועל צדקתם ואמונתם את שכרם משלם, ויקריבו את קרבן ה', איש אשר מצא כלי זהב, וכל כלי מעשה מנדבת לבם, להיות אשכר לאלהים, וירא משה את תרומת האנשים האל, ויקח מאתם את הזהב ויבא אותו אל אוהל מועד לזכרון תודת לבבם לפני ה'. – והתחלקות תרומיה זאת משובהת למאוד בכל אופניה, כי כן האנשים הקופאים על שמריהם, נתנו את מחציתם אשר לא עמלו בה בהתנדבות נפשם אל הלוים ע"פ משה, והאנשים הצובאים בשלימות כחם נתנו משלהם אל הכהן, באשר שהלכו בנפשותם, וחרפו את נפשם למות בעד הכהנים המקודשים ויתר הפקודים הקדישו את תרומתם אל ה', אשר ידו בכל מושלת, וכן גדלו בני ישראל ויצליחו על עם ממושך וממורט טרם עברו את הירדן.– והנה לערי המלכים אשר ישבו בהן מעבר לירדן מזרחה היו כרות רועים ונות מקנה ארץ מישור ורוב תבואות מקום דשן ושמן, וכאשר ראו את מקומות האל שני שבטים רועי המקנה, שהם חלק הששי מכל המחנה, וילכו ויבואו אל משה, ויחלו את פניו לתת להם את הארץ הזאת לאחוזה, יען ארץ מקנה היא, ושם בריכות רבות וגולות מים המצמיח חציר לבהמתם. ויחר אף משה בם, למה שבקשו להם מותר באחוזות האדמה, רק למען השמט מן המלחמות אשר תקרינה באחרית הימים, כי עוד שארו מלכים רבים מעבר לירדן והלאה, אשר לא נכבשה, על כן כלא אותם משה בדבריו, ויאמר, איך תדמו לכם לשבת על סיר הבשר, טרם תדעו את מנת גורל נחלתכם, האתם לבדכם תשכנו שאננים, ואין חולה מכם על טובת אחיכם, מדוע כן תזלו לפתוח את אגודת הידידות. המוטבעת בנפשכם מנוער, האחיכם יבואו למלחמה לפול בידי צריהם, ואתם תבואו על שכרם, אם תלאות המלחמה על ראשם יגולו, וכל חרדות לבדם ילבשו ובלהות צלמות רק עליהם תפולנה, לא יתכן דרך זו לא יתכן להיות שלוה בבתיכם, ואחיכם ימקו בצרות החרב, היתכן ליגע את כל העם במחנה, למען ייטב לחלק אחד מהם, הלא טוב שתפילו את חלק אדמתכם בגורל עם שאר אחיכם, משפט אחד יהי' לכם, כי גוי אחד אתם, משפחה אחת, חוקה אחת לכם, ודתיכם אינם שונות מכל אחיכם, האם בגלל כל הטובות אשר חלק ה' לכם לא תצמדון יחדיו ברתוקות . אהבה וברית אחים לא תופר , למה זה הייתם עד הנה עם אחיכם לב אחד ליחד בצרה, ובהתחלקות אדמה תותירו לכם לטובה יותר מדאי, כאלו יתר העם לכם לעבדים כבושים תחת ירכם, הלא תדעו הלא תבינו מראש, הצנע לכת, כי ההכמים לא מרעתם יחכמון אם לא תזכרו הראשונות, הביטו נא מאחור ומקדם מה שקרה לאבותיכם, הלא המה רגלו ויתורו את הארץ, ויען שהניאו את לב בני ישראל אבדו כלם מן הארץ, בלתי שנים מהם נמלטו, והנה קמתם תחת אבותיכם תרבות אנשים חטאים ואתם מפחידים כמוהם, הה! נמוגי לב! ראו כי רעה נכח פניכם, אשר תאבד לבכם וכהתה רוחכם, אבותיכם את רגליהם רצו לחטאת ואתם תמהרון לשאת את עונם, כי נשקד עול פשעם בידכם, ומי האיש אשר ימלט מתגרת המלחמה אשר לאט לאט על ראש רשעים תחול, אפס ביום שתשקוט הארץ ממלחמה וכל האויבים יכרתון מעל פני האדמה, וביום שתראה גבורת אחיכם ולא ינוס מהם נס ולא ימלט מהם פליט, ועד יקום גוי אויביו ואחריתו עדי אובד, והארץ עזובה מכל יושביה אשר ישבו בה לפנים, אז יפלו חבלים בנעימים לכל שבט ושבט, אף נחלת שפרה להם כראוי וחלק כחלק יקחו. – ויטו בני ראובן ובני גד את אזנם לקול תוכחה הזאת אשר הכניס משה בלבבם כאב לבנים יודיע את אמיתו, כי הכירו היטב את אדונם אשר מני אז לא התאמר למשרה, וכי הי' דואג תמיד על כל העדה לתועלתם, ובצדק ובמשפט היה נשמר, והמתו לא לחרפת העם שפוכה, כי אם למען ישר את משוגתם, שיהי' לבם נכון למוסר, על כן נגשו אליו ויאמרו: המתך אדוני! בצדק שפכת, בהעלותך על לבך שאנהנו נלוזים מחברת מרעים, ולבקש ממך את נחלת אבותינו בלא עתה, אמנם ידוע תדע כי לא חיילים נגבר, לא בכח ולא בגבורה כל מעשה ידינו, רק שמוע מזבח טוב וביחוד לשמוע בקול אדון כמוך, וגם לא יפקד עמדתינו בכל מלחמות הנוראות המעותדות, עד שנגיע אל תכלית הנרצה, ואנחנו נחלץ חושים לפני בני ישראל, מעבר לירדן, לא יחסר ממנו איש אשר נסה לשאת חרבו על ירכו, ואת נשינו טפינו וזקנינו ומקנינו נשאיר לבדם, ישבו שלום ינוחו על משכבותם, וגדרות צאן נבנה למקנינו פה וערים לטפינו, למען גנון טפינו בערי עופל ובחן מפני יושבי הארץ. וככלותם לדבר הניהו למשה וילכו פניו, ויאמר אליהם אם באמת ובתמים תעשון את הדבר הזה היוצא מפיכם, והיתה הארץ הזאת לכם לאחוזה, לכן עזבו עתה את נשיכם ובניכם ומקניכם, ואתם תחלצו עם אחיכם לעבור את הירדן, ערכו מגן וצינה, מרקו רמחים עד תורישו ותאבידו את האויב מפניכם, וכאשר תכבש הארץ ותתחלק לפאותיה, בין כל הגברים, אחר תשובו לביתכם להשביע מדשן נחלתכם כאות נפשכם, ולאכול מתנובת שדיכם אשר בחרתם לנפשיכם. – ויהי כשמעם דברי משה ויתעלצו, וישישו אלי גיל ויניחו את יליד ביתם ויעזבו את מקניהם בערי המבצר אשר בנתה ידם לבצר בחיל וחומה, והם עברו עם אחיהם חלוצי צבא לפני ה' למלחמה, ויהיו נפש אחד לכלות את המלחמה בכחם ובגבורתם, כי זה כל האדם, אשר יראה כי נקבה שכרו לפועל ידיו, יכון גם יתאמץ ויעורר כל יגיעיו להשיב תודתו המוטלת עליו. – ככל הדברים האלה, ופרשת מעשה תקפם וגבורתם נתודעו בימי ממלכת משה. – ועוד שאר לנו לספר ממנו איך שהתנהג בהיותו לכהן ולמחוקק, אחרי שהכין את רוחו לשירות הלזו להיות מתאמת ומקבילה בכל אופניה לשבט ממלכתו.

Book 2



Chapter 1

בספר הראשון מזה, ספרנו מתולדות משה ע"ה, מדרכו הטובה שהיה למוד בה, מחכמתו וממשלתו שלא נמצא בה שמץ ודופי, כי אם היתה תהלתו לכבוד ולתפארת, מצד מה שקרהו במצרים עלי דרך, בים סוף ובארץ מדבר, אולם לא תכלכל שפתי נאמנים להגיד כל יקרת כבודו, וכל התלאות אשר מצאוהו, אם לשבט אם לחסד, וכל הנחלות אשר הפיל בגורל לעמו. – ועתה בספר זה שלפנינו תסופר ממנו הוצעת כל המעשים אשר עשה אחרי כן. – הנה תאושר המדינה כל עת שיתפלספו מלכיה, או שימלכו פילוסופיה, אמנם באיש משה לבדו התאחדו עוד קנינים רבים, היות שהיה מעוטר בשלש מעלות אחרות, מלבד חכמת המלוכה וחכמת הפילוסופי, באחת מהן היתה השתמשותו להורות את החוקים, ובשנית להודיע סגולת הכהונה, ובשלישית להתנבא במשא החזיון, וזה הוא אשר רציתי לבאר, והנה ידיעתי ממנו תעידני שכל שלש מעלות הנזכרות נמצאו מיוחדות אליו, ומידיעת אלהי' נבחר למלך למחוקק לנביא ולכהן גדול, והוא שרת בכל עבודות הללו בכל לבבו ובכל מאודו, וישלך אחרי גוו כל תאות נפשו, ואיך שהוטל עליו לבדו לשאת את נטל שלשת עבודות הנ"ל, יתבאר ממנו היטב על אופן הבא. – הנה מחובת המלך היא אם לצות את העם דבר אשר יעשון, או שיזהיר אותו להתרחק מן הדבר שלא יעשה, והיותר מה שנוגע מן הצווי לעשות ומן האזהרה שלא לעשות, מתיחס ביחוד אל כלל החוקים, לזאת יתברר מזה כי המלך ודתו בהצטרפות אחת יצויר לעינינו, וכל מי שהוא בחור למלוכה גם זה צריך שיהי' בעל מחוקק, לדעת את חוקות אלהים על חוקות בני אדם, ובאין ידיעת אלהי' לא תתנהג המלוכה לתועלת העם, לזאת מביא הצורך, שיקנה לו איש כזה גם את הכהונה לקנינו, למען ישלים את עבודת הקודש כחפץ אלהים, למען הסיר בתפלתו את כל הרעות מקרב עמו, והשיגו אותו ואת כל עמו כל הטובות הזמניות ברצות ה' דרכו, ולמה לא יביא לו ה' את תאותו אשר הוא טוב וסלח, ורב חסד יטה על כל דורשיו ומבקשיו לטובה. – אפס יען רוב דברים המתיחסים לענין אלהי או לדברת בני אדם, נתעלמה מידיעת המלך או מן המחוקק והכהן, למה שעיני בשר לו ואדם כוזב בכל מצעדיו אשר נתכנו להצליח, בהכרח על כן צריכה אליו ידיעת הנבואה, למנות את חסרון השכל, אשר באמצעותו לא ישיג את הדבר הצפון והסתום, כי מה שלא תשיג הנפש יתברר ע"פ הנבואה האלהית – מרכבות מרקדות על שדה המערכה, נערכות בצמצום עם חיל הצבא, יחדיו יתדבקון ויתחברון לקול המולה בקרב, שיסתעף מהם תועלת המשותפת, כמעשה בנות תרצה אשר אין פירוד בינותם, כי אם יחדיו תצמדנה, ובצדק על כן יאמר מהם כמאמר משל הקדמוני מן אחיות החכמה, והוא מי שארש רק אחת מהן, נתארש בכולן. - ועתה חוב עלינו ראשון לבאר מה שנתלה ממדות המחוקק, הן יודע אני בעצמי שהמחוקק המטיב לכל, צריך שיהי' שלם בכל אופני מעלות המשובחות, אבל כמו שביחוש המשפחה יש אנשים אשר אחד קרוב מחברו בהצטרפות ההתקרבות, כן במציאות הדברים, יש באיזה מהם דביקות התועלת ליתרון מעולה מצד הסכמת הטבע, וארבע מדות הכרחיות לשלימות המחוקק, שהן אהבתו אל העם, שמירת הצדק, אהבת הטוב, ושנאת הרע, וכל איש המשתדל בנפשו לתת חוקים חדשים לא שערום קדמונים, לא ימלט שלא יתפעל מכל העלות שזכרנו, כי בסבת אהבה ישכיל להוציא משפטים מועילים בתוך עמיו, הצדק יניע אותו מחוקו לתת לאיש מה שיאות לו באהבת הטוב, יבחון מה שהוא טוב בטבעו לחלוק אותו לכל הנכבדים, מבלי התפעלית הקנאה, ושנאת הרע היא תסובבנו לשנוא בלבבו את כל בוזי התושיה, כשנואי בני אדם בתוך הקהל, ומי לא יתפלא כאשר יתבונן שכל המעלות האלה יחדיו השלמו בגבר חכם בעוז, וכמו שנתאחדו במשה לבדו וביחוד בכל חוקותיו אשר נתפשטו לעיני כל. וכל איש הקורא בספריו הקדושים יתן עדו ויצדיק כל אשר דברתי, שרק אליו תיוחסנה כל המעלות הנשגבות ברצון אלהים, כל החוקים נשתלשלו לדור דור, הנחמדים מזהב ומפז רב, בהם תתודע נבואת נפש אלהי' שלא יסתפקו כל המעלות שהיו לו לצרכו, וכי היה המחוקק המחוכם מכל אשר היו לפניו, בתוך היונים, או בעמי הארצות, וכל חוקיו ישרים ונכוחים מבלי נפתל ועקש, וכל מי שמתבונן בחוקות עמים זרים, ימצאם מקולקלות לסבת רבות אין בהם חפץ, במלחמתם ובממשלתם יוצאים מגדר האנושי, עת אשר מצחק בהם הזמן, ולפעמים משרירות לבם הרע יזידון מאוד ויבעטו בחוקות הקדמונים, בצוארם ילין גוה שדתם היא אשר תתנשא למעלה ראש – אולם פקודי ה' מוצקים וקיימים, אינם מרופפים ביסודתם, לא ישיגם הפסק והשתנות לעולם, אבל יתמידו כאלו הם רשומים ברשמי הטבע, ומני אז ועד עתה יעמוד חקוק כתב הדת (והוא היה קרוב לחרבן שני כחמש ועשרים שנה) ויש תקוה שתשאר התורה כמו כן נצחית לעולמים כימי השמש על הארץ, וכל עוד שיעמדון השמים והתבל כראי מוצק, ובכל התהפוכות וההשתנות מבגידת הזמן אשר עברו על. בני עמנו לא סבלו מעולם שתפול, אפילו מצוה קלה שבה, הן לא נחל כבוד ה' כל הימים מצד משפטו אשר ידין בגוים ההם, וכל משפטיו צדקו יחדיו לא ידאיבו, ולא יכאיב רוח אנוש, לא יחולו חליים נאמנים על גויות אדם, כי בקרבם לא ילין עושק, ולא יפרח מטה הזדון, על כן יחבקון בזרועות דורשיה וטוב להם מאלפי זהב וכסף, אך נפלאים הם בעינינו להיותם עומדים וקיימים בכל דור ודור.

Chapter 2

וביותר יש להפליא את החוקים האלה הפלא ופלא, מצד שלא לבד נתיקרו החוקים מבעלי היהודים, כי אם גם עמים רבים לא חשכו את עצמם מכבד אותם כראוי, הוד והדר שמו עליהם, והוכחת דברים אלה נראה אמיתת, במה שבכל ארץ יון ובאדמת נכר אין קריה אשר ישתתפון בה חוקיה עם זולתה, גם לא תמצא בהם גוי אשר חוקה אחת תתקיים להם משך זמן רב בסבת גלגול הדברים, עם אטען מואס בחוקה עם אטען שהם עם לאצעדמאניען ואלה מלעיגים ומלעיבים בנימוסי אטטיקע שהם עם לועז, תועבת המצרים הוא להלוך בחוקות הסציטן, וכן להיפך מתגאלים הסציטן בדרכי המצרים, ובכלל תדע כי יושבי אייראפא יבחרו בחוקותיהם לבד, וכן יושבי אזיען בשלהם, ממזרח ועד מערב כל מדינות העמים וקהל יושביהם יתעבו במנהגי זרים וישקצון אותם, בחשבם כי מה יותר שיקלו בחוקות זולתם, כן יותר מכבדים בחוקותיהם הפרטיים, לא כן אמנם הצדק אשר מתגורר בקרבנו, כל בני אדם יקיצו ויעורו לעשות את חובות לבם, גם מתקנאים להם עם לועז ובני יון, שוכני ארץ ויושבי איין בני אייראפא ואזיען וכל התבל ומלואה ועד ירכתי גבוליה. – הן מי לא יכבד את יום השבת מכל ששת ימי המעשה, הוא היום אשר יניח את האדם מעצבו, ישביתנו מעשות דרכיו ממצוא חפצו, בו ימצא האדון מנוח וגם עבד חפשי מאדוניו וינפש ממלאכתו כאזרח וכיליד בית, גם בהמה ועדרי בקר ינוחו מן עולם אשר עובד בהם, אך יום הזה מרגיע מנוחה לכל חיות הבייתיות המיוחדים לעבודת האדם, והנועדים מטבעם שימשול בהן יד רודה, גם ימצאו בו מרגוע כל עצי שדה וכל שרשי אדמה, במה שמוזהרין אנחנו להתנועע ביד ענף רענן, או עלה עבותה, או לקטוף פרי המבושל והמבוכר, לכל אלה ביום הזה לבדו נתן חופשה אין טורח ואין עמל בהם, כאלו נקרא לשבוים דרור ולאסירים פקח קוח. – גם מי זה הוא אשר לא יתפלא ויכבד את יום הצום אשר מדי שנה בשנה ירוץ הקיפו בגלגל חודש המקודש, ויש אנשים שמתענים באוכל - נפשם, ולא יחסר המזג על שולחנם, יין עסיס יתהלך במישרים, ובזנים מטעמים יתענגו עונג רב למען זוללות וסובאות להעיר את תאות המשגל, הכזה צום יבחרו בו עם קדוש, לא כן תעניתם יחללו, אינם זוללים ואינם סובאים, כי אם בצומם חדול יחדלו לטעום בחיך אוכל או בריר חלמות, הם יעצרו את נטיות חומרם מטהרת נפשם להתגולל באדמה כמו שיקרה לעת האוכל בחגים ובמועדים להתעות כשכור בקיאו, כי אם מקירות לבם תשתפך תחנתם ביום הזה לרצות את פני ה' לכפר עליהם מכל חטאותיהם לסלוח להם כל פשעיהם ולהטיב להם ברוב רחמיו וחסדיו, ועם זה יתבאר איך שנתכבדו כל חוקינו בעיני כל העמים לכבוד ולתפארת.

Chapter 3

מצורף לזה אוכיח אמתת דברים אלה במה שמצינו שתורתנו בימי קדם היתה כתובה בלשון ארמית, וכן התמידה ימים . ממושכים בלשון ההיא, עד שחשקו ביפיה כל העובדי ככבים, ואחרי ששמשו בה בדרך החול, ראו אותה זרים ויהללוה, ולא שלטה בה עינם הרעה לגודל יקרה, אולם יש מהם בחרות אפם על דבר שטעמו ממתקה רק עם לועז, ובני יונים לא הזכו לאכול מפרי חוקיה ולשבוע מטובה, על כן השתדלו להעתיקה ע"י מעתיקים נבונים, ויען שמלאכה זאת כבדה גדולה, ומועלת מאוד אל המדינה, לא קבלו העתקתה עליהם אנשים יחידים מהמון עם, או שרים קטני ערך, כי אם מוטל הדבר על המלך המהולל בשם, והמלך ההוא הי' תלמי המלך המכונה בלשונם פילאדעלפוס, הוא המלך השלישי אחרי אלכסנדר מוקדן מלך מצרים, הוא המלך אשר נשאוהו ויגדלוהו מעלותיו הסגניות על כל הנגידים שהיו לפניו, ועל כל הילדים אשר כגלו, ועוד עד היום הזה למן היום אשר מלך מלך והשכיל, הנה מהולל שמו בגוים, בעבור זכרון גדולתו אשר השאיר אחריו בלבב תושבי העירות והמדינה, ויהיו למופת ולמשל כל יגיעיו ומעשה ידיו אשר הוציא עליהם תועפות כסף ויהיו נקראים על שמו פילאדעלפא. – הוא לבדו רבות עשה לתהלת עולם יותר מכל שרידי משפחתו, התרומם מכלם כאשר יתנשא הראש בגוף האדם, הוא היה המלך אשר לקחו לבו מהתלהבות התשוקה אל חוקינו להעתיק אותם מלשון ארמי ללשון יוני, וישלח מלאכיו על אודות דבר זה אל הכהן הגדול שביהודים אשר היה יקר בימים האלה בתוך עמיו, הוד והדר לבש כתואר פני המלך. – לפני הכהן הלז פתח המלך את חדרי לבבו, ויחלה את פניו שיבור לו אנשים חכמים וידועים, מעתיקים מושלמים מכל הברורים, לשלוח אותם אל חצר המלכות, שמח שמחה המלך בגלל דבר זה, כי נכון לבו ובטוח שמאת ה' יצא הדבר הזה, אשר נתן כזאת בלב המלך, וימהר לשלוח אליו אנשי מופת מתוך בני עמיו, אשר אחד מהם היה שלם מאוד בידיעת אבותיו, וגם ידיו רב לו בידיעת היונים, ויקבלם המלך בפנים יפות, וישאו חן וחסד לפניו בהראותם לו כי שיח וכי שיג להם בהליכות עולם, ובשבילי החכמות, וגם שמחתם בפניהם ענתה, כי רבת שבעה להם נפשם מארוחת המשתה אשר הכין להם, ולהם חדוה סעד לבם, וינס המלך את חכמת איש איש לבדו, כי העמיק שאלה, הגביה למעלה, והמה קל מהרה מבלי שום עיכוב, השיבו מענה על כל שאלותיו, כי לא נתנם הזמן להאריך ולהרחיב הדברים, על כן קצור קצרו את הדברים, במעט הכמות ורב האיכות, וייטיבו דבריהם, ויערכו את נפשם למלאות את תכלית השליחות אשר נתיחדה להם, ויהי לבבם עוין את המלאכה כבדה, מצד שמוטל עליהם לשמור את המכוון כפי הנוסחא שממנו העתיקו, ולפרש תורת אלהים מבלי להוסיף או לגרוע, אם לנטות מדרך הפרטי אל דרך העתקה והשאלה, או לסור חלילה בשום אופן מכל מה שכתוב בתורה, ויתחכמו להתבודד להם במקום מטוהר מחוץ לעיר, כי לא בחרו את מכון שבתם בתוך העיר, מפני שרחובות העיר ממולאים תמיד, ומזוהמים בבעלי חיים טמאים, וגם לא נקו מתחלואים שונים, ומפגרי אנשים. ומלבד זה יראו לנפשם להתאחד כבודם בקהל אנשים חטאים, אשר מפחיתות מדותיהם נוהגים בשגעון את אופן חייהם. והנה מחוץ לעיר אלכסנדרי נבנה אי פארוס אשר יש לה תוצאות ומבואות לאורך ארחה, והמים מפכים מי אפסים ולא גאו יגאו כים הגדול, מקום הזה הכינו להם למחוז חפצם מפני שהיה רחוק מאדם העיר תשכון בו מנוחה ודומיה להגות בחוקים לברר וללבן אותם בתכלית הנרצה, לזאת ישר בעיניהם לחסות בצל קירתו, ויקחו בידיהם את ספרי קודש, ויפרשו כפיהם אל השמים, ויתפללו אל אלהים, למשוך חסדו עליהם, וישמע ה' את תחנתם ממכון שמים למען השכל רוב אדם באמתתו ובחכמת מצותיו, ולמען הישר את דרך חייהם. ויהי כאשר התבודדו במושבם זו ולא התערב זר בתוכם, ויהיו להם לעדים נאמנים ארבע יסודות הטבע, שהם עפר, מים, אויר, ושמים, ויחלו בראשונה לגלות את הסתום ביסודות האל (כי בריאות העולם היא המקור ויסוד התורה), ויחזק עליהם רוח ה', ויתנבאו כולם בסגנון אחד, כאלו שמעו מפי עצם הבלתי נראה את כל הדברים עתיקים, וכל איש יודע שתכונת והוראת המלין היא סגולת כל לשון ולשון, וביחוד נתפשטה לרוב בלשון יוני, אשר באמצעיתם יפורש ענין אחד על אופנים שונים, זה בכה וזה בכה, והמשכילים המזהירים, לא בחרו דרך זה, לפרש את חוקות אלהים, כי אם בארו את פרטית השמות בהסכמת שתי הלשונות, שתהיינה יחדיו מתאימות, למען שתתפרש היטב עצמית הענין, וכמו שבעלי חכמת ההנדסה והגיון לא יקבלו שום השתנות בפתרון לימודיה', כי אם משתמשין תמיד במלות המלאכותיות המיוחדות להם, כן גם האנשים האלה קול אחד הניחו להם מלות משתות להשיג את תוכן ותופס הענין ברור, וכן מורה הנסיון לכל איש ארמי היודע בטיב לשון יוני, ולאיש יוני המכיר בלשון ארמית, מי לא ישתומם על המראה, איך שהגבירו ברית לשני ספרי תורות הללו,כתורה שהיתה כתובה בלשון ארמי', וכתורה שהעתיקו אותה בלשון יוני, ואיך שהסכימו על ידם הלשונות בדבר דבור על אופניו, הן לא יכנם עוד איש בשם המעתיקים כי אם יסב את שמם לקראותם נביאים וחוזים, בגלל הכח שהיה להם להשיג מחשבות משה רבינו ע"ה האמיתיות והמוסכמות מכל צד, ועל כן עוד היום מתחדש ומתקדש חג העצרת באי פארוס הנ"ל אשר שם יתאספון היהודים וגוים ידודון בסך המון חוגג, יכבדו מעין אשר בו מראש מקדמי ימים נגלתה העתקה הלזו, שם ישפכו תודתם לפני ה' כי גמל חסדו עליהם,ואחרי ההודאה וברכות השבח תקעו איזה מהם את אהליהם אל שפת הים, ואיזה מהם היו חונים תחת השמים מבלי שיחבקו מחסה, ומגנת צל, ומאכלם אכלו בשמחה וששון עם כל בעלי בריתם ומשרתיהם, וייטב להם חוף הים יותר מהיכל המלך, וכן נראה להם להשלים תורת אלהים להיות לחוק לכל אישי בני אדם ולכל שופטים בארץ. ואין חידוש שדרך ישראל בכל שלימות התורה ההיא זה ימים רבים עדן לא הצליחה, כי לפעמים יתקדרו דברים רבי הערך ע"י עת ופגע אשר יקרה אותם, ואלו אמנם הוסיפה על עדת ישראל לזרוח שמש ההצלחה, כי עתה נלוו אליה גוים רבים ותרבה ותגדל מאוד, ולפי דעתי היו רבים המשליכים אחרי גוום כל חוקות אבותיהם המהבילים, ויהיו עוזבים גוי גוי אלהיו ללכת אחרי חוקים אלהיים המועלים, הלא אז כאשר נוצצה מחדש תורת אלהים, כל התורות זריות נתקדרו, ככה אורם ואינם, כמו שיחשכו כל כוכבי נשף לעת צאת השמש בגבורתה, ועם זה תתרבה תהלת משה המחוקק, ויותר מזה יציץ שם תהלתו מחרכי . ספריו הקדושים, אשר עתה נתנה ראש ונשובה לבאר את תומת כותבם.

Chapter 4

והנה חלק אחד מספריו הקדושים כולל סיפורי המעשים והמאורעות שפגעו בו, וחלק שני כולל המצות ואזהרות אשר נדבר מהם אחרי דיבורינו בתחלה ממה שקדמנו. – בסיפורי המעשים יסופר מתולדות אנוש, ומדורו הוא ישוחח, קצת מהם יגידון עונש הרשעים אשר עברו ונענשו, וקצתם יודיעו את הטוב אשר הטיב ה' לטובים ולישרים בלבותם, ומה אמנם שהנע והסב את נותן התורה, להביא סיפורים כאל בתחלת התורה ולהמשיך את הקיפי הזמן בהודעת המצות ואזהרות, לא נעבור מזה בחשאי – והוא לדעתי, לפי שמשה לא כן פלל בלבבו כשארי סופרים הקדמונים, אשר כל חפצם רק להזכיר ימים ראשונים על לב דורות הבאות, ולהתבונן בקדמוניות, למלאות את אזני השומעים בקשב הבלים, כי אם החילו הי' לספר בראשית מבריאת העולם, להורות אותנו יריעת שני דברים העקריים, שהם הכרת הבורא וידיעת מחוקק האמיתי, ומהשגה זו יסתעף שכל החפץ חיים להנהיג את עצמו ע"פ מערכת הטבע, בע"כ יתפלא על תהלוכותיה הישרות בין כל היצורים, וגלל כן יתאמץ מאוד ללכת במעגלי יה, כי לא ידבר בפיו ובקרבו ישים ארבה, וגם לא תהי' שערוריה בכל משפטיו ושיחותיו, כי אם יחדיו עם לבבו ישתו, הן הסכן הסכינו יתר מחוקקי עמים בתחלת דיבורם לפקוד חיש על הסרים למשמעתם, את כל מצותיהם ואזהרותיהם, ולהעיד בהם יעודים, אם לשבט אם לחסד, ועוד זולתם לקחו להם דרך אחרת, בבנותם להם טרם כל דבר, קריה בצורה ליסוד, לפי צורתה קיבוץ המדינה, ואח"כ נתנו את לבם לתיקון פיקודים ישרים, אולם משה מחוקקינו לא בחר באופן הראשון, וגם בשני לא בחר, כי דרך הראשון אך זר מעשיהו, כמעשה אדון עריץ, אין חכמה ואין תבונה בפקודת אדונים קשים, אשר יפקוד על עבדיו, אך קולם ישירר בצו לצו, ודרך השני אף שיוכשר ויצלח למלוכה, עכ"ז לא יאושר מהלכו, ע"כ לא חפץ משה ללכת באחד משני דרכים האלו, כי המכוון בתכלית כל המצות, היה יותר להעיד להזהיר בהם מלגזור אומר או לחוק חוק, אך בפתח דבריו הפיץ תבונה טרם לדת חוק, וסוף דבריו גמר בדעת שפתיו ברור מללו למען ישמע חכם ויוסיף לקח, ולא חפץ כלל להכריח איש מבני ישראל לשמוע ולעשות, גם היה נבזה בעיניו להתחיל מבנין העיר שהוא מעשה ידי אמן בשביל יקרת המצות הטובות והנחמדות אשר לא יאות לקדושתן שתהי' נגדרת בארץ ונגבלת במגרשי עיר, לזאת עלה במחשבתו לכתוב מתחלה את בריאת העולם שהיא הגדולה ומלאה תשואות שיוסד שתית החוקים מישובו של עולם, ואם ירצה כל אדם לבחון כל מצוה ומצוה לבדה, יתודע אליו בבירור איך שיעור כל המצות ישתוה עם חוקות שמים וארץ, ובכן ראשית סיפורו בתורה נתיסד באותן אנשים שהשמינו ויתעדנו ברכושם הרב, וינון שמם משפעת הצלחתם בסחורת ידם ובמערבם, ואחרי שקלקלו דרכיהם, לסור מלימודי הישרים בבחירת נפשם, ויספיקו בילדי נכרים המכלים אותם, ויהיו שנואי אדם ובזוי השמים, וכל התבל, אז היו מוכים ומעונים בצרות נפלאות בלתי ידועות בטבע, בהם נודע ה'משפט עשה, איך יתקוטט ברשעים לשנוא אותם תכלי' השנא',פעם יפקדם במים,פעם ישפטם באש,את אלה שוטף מבול מים, ובזרם מטר ימחו מן הארץ, ואלה ישרפו במוקד אש, כלים ואובדים מפני אדמה, גאו מי שחו נשאו נהרות דכים וכל מעינות נבקעו וארובות השמים נפתחו ותכחדנה ערים הבנויות בערבות, ויהפכו כאשר תמחה הקערה על פניה, המטר לא הדל, הדלף טורד על יושבי חלד, יומם ולילה גושמה הארץ, ערער נתעררה עד היסוד, ואחרי כמה דורות החלו שנית בני אדם לרוב על פני אדמה, ויען שדור הזה לא רוחץ עוד מצואת אבותיהם, דור אשר לא ראו בעיניו ולא התבוננו לקחת מוסר בכל הרפתקאות שעדו בו על ראש זקניהם, עודם משולחים ליצרם השובב ושחתו מהוריהם, ע"כ כתבם ה' לאש אשר תלהט בהם ותאכל אותם כליל, הלא בצדק נשפט במעלליהם הרעים לגדע אותם מן הארץ, וכן נמצא כתוב בספר התורה, כי המטיר עליהם גפרית ואש מן השמים, ויהפוך את עריהם ואת כל יושביהם כמו רגע, ועוד היום מוצב שם ציון ויד לזכרון המהפכה, גם עוד היום תתגלו לעין העובר החרבות שבמדינות ארם אשר על תלם ערימות עפר ועשן וגפרית בלול בהם, והמה עוד לפעמים יעשנו וקטרו משלהבת דקה הבוערת בתוכם , כמו שיקרה בכל משרפות אש, ואף גם זאת בכל העונש המר הזה אשר נפקד על עון רשעים, לא אצל ה' את ברכתו מן ישרי דרך, כי בשחת אלהים ערי הככר ואת כל מילואם, הציל את לוט מן ההפכה והגדיל חסדיו עמדו מהשחית את נפשו ולא יספה ברעה, מפני שמאסה נפשו בגילולי תושבי הארץ ויהיו לו לבג ולבז, ומחשבותיו לא היו כמחשבות גוים זולתו, אשר לא כן יתרחקו ממנהגי שכניהם בעבור שיהי' איתן מושבם בקרבם ויהיו בטח באהליהם, אך בנפשם ישמרו לבל הצר את איש בהחזיקם בהפך ובמה שהוא מתנגד אל דתו, אפס לא שלם היה לוט בחכמתו ולא לו נאוה משכורת שלימה כזו, כי מה הועיל לו התרחקותו מדלת העם, ובסורו ממרזח סרוחים, ולא פזר את כספו עמהם שלא לצורך, אם בכל זאת לא כהה ברשעים אלה ולא עצרם מתאות לבם הרע, הלא אך באמת הרחיב המדורה, כאלו הוא בעצמו השליך גפרית באש, או כאלו הסב אחר זולתו שיפוח באש. – וכן יסופר במבול מים כאשר נמסו כל אנשי המס ויהי קץ כל בשר, רק אז נשארה משפחת נח לבדה שרידה, עליהם לא ירד גשם שוטף, ותנצל נפשם, יען אביהם זקן ביתם לא הלך בדרך החוטאים, נפשו לא מטומאה וטהרה, והסיפור הזה כפי מה שנמצא בתורה הוא מן הראוי לערוך פה על שלחננו, אם למען הועיל מה בתיקוני המדות, אם בעבור גודל הנס, שהפליא ה' לעשות בימים אז, וזה קיצור סיפורי ממנו. – אחרי שראה ה' את נח צדיק לפניו בדור ההוא, להצילנו משחת, ושיהי' היסוד להבנות ממנו אחרי כן דור אנוש, להקים את בריתו אתו כמצות ה', אשר היתה אליו, ויעש לו נח תיבה גדולה שלש מאות אמות ארכה, חמשים אמות רחבה, ושלשים אמה קומתה, ויבדל בה חדר חדר לבדו תחתים שניים ושלישים עשה אותה, ויכן בה בליל ומספוא לרוב, ומכל החי ומכל בשר, מהעוף למינה, מן הבהמה למינה, שנים שנים איש ואשתו הביא אל התיבה לחיות זרע על פני כל הארץ, כי ידע נח את חסד אל, בשמרו את הסוג, אף שיאבד מינו, מפני שאין העדר במפעלות אלהים ולא פקד מקום כל היציר, שלא יהי' חסרון בחוקו, וכן שם בחוק הטבע שלא תהיי כל חיה וחיה סוררה ומשרכת דרכיה, גם בהמות ופרא למודי מדבר ידפקון מרועיהם, וכל הכבודה הולכת לרגלו, כי הוא שומרם על יד ימינו, - ויהי כאשר התקבצו כלם יחד תחת מכסה התיבה שהיה להם למחסה ולמסתור מזרם מטר נדמתה התיבה לתבל, בהיות שנתמלאה מכמות כל מיני החיות כמו שהיתה מציאותם בכל חלקי ישוב הארץ, וכמו כן עתירות תהיינה באחרית הימים מבלי שידע איש ספורות למו, וכאשר דמה נח כן היתה, כי שכך המבול משצפיו, המים הלכו הלוך וחסור, כיום ביום, ויכלא הגשם מן השמים, וישובו המים מעל הארץ הלוך ושוב אל מעינות תהום, והנה חרבו פני אדמה, כמעט הכתה השמש עליה ותיבש, כאלו קורא ה' שדי במאמרו וברוח פין אל כל צבאי הטבע שישובו יחד לאיתנם ואל כנם הראשון, הים, המעינות, הנהרות, וכל הנחלים חלפו הלכו להם אל מקומם בשלום, וכן נקה מחלאתו כל אשר תחת השמש, ויקם דור חדש נוצר על האדמה בצלם אלהים כפי שהי' נברא מתחלת היצירה, כי כן השריד שמוצל ממבול יצא מן התיבה שנעשתה משחיף עץ עם אשתו ובניו וכלותיו, ועם כל עדר החיות שנותר להחיות זרע על פני הארץ.
זה הוא רב טוב הצפון לצדיקים, במה שלא לבד ניצולו מכל הרעות נאמנות, ומשאון היסודות אשר סואן ברעש, כי אם גם נבחרו לראשים ולמנהיגי דור, נופח באפיהם נשמת חיים, ויחיו אחרי כלות המגפה וכאוד מוצל מאש כן נמלטו, למען היות קיום המין הנשגב מכל חי שתהי' ידו בכל הארץ לשלוט בכל חיתו אדמה, כי בצלם אלהים נעשה אדם, ודמותו הגשמית והנפסדת, מן הטבע הרוחנית והנצחית מתוארה.
תם חלק שני

Book 3



Chapter 1

אחרי התימותי את שני ספרי חיי משה עם המסופר בם מה שנתלה לכל דברי המלוכה, ולכל החוקים והמשפטים אשר נתן משה רבינו ע"ה על פי ה', עוד שאר לנו עתה לבאר בחלק השלישי מזה את שירות הכהונה, כי בעבודת הקודש תחזינה עינינו ברור את תומת משה, ואת יקרת תכונתו אשר השתדל להטיב ולהשלים כל המדות המוטבעות בו, וכל המעלות שנתגדלו אתו, למען חדש בקרבו רוח נכון ורוח משכיל במיצוע חקירת חכמת הפילוסופיא ובעיונית יסודות הלימודים, כי לא ראה קץ לכל תכלית, עד אשר הראה, כי בשל פרי צדקתו בכחו ובתבונות כפיו, לזאת זכתה נפשו להיות נמנה את בחירי ה', כי נמסך בקרבו רוח עזה לאהוב אהבת עולם את כל גרמי השמיימים ונגלה לפני אל שדי כהגלות נגלות עבד נאמן המכבד את אדוניו, לכן גם ה' משכו חסד, גם כבוד נתן לו להוקיר אותו מכל שבטי ישראל. – הן החכם יודע בלבו כי נאוה הכבוד למי שהוא אמיתי במציאותו, וכן ענתה בו עבודת הכהונה אשר בסבתה נתודע אליו, איך שיתחלק הכבוד לה', ואלהים הקריב אליו כל הכבוד הזה, מפיו למד יסודות האמונה, וכל משפטיה וכל קדושיה נתן בידו, ויהי דבר ה' ראשון להבין אותו, ולהשכיל בקדושת הנפש והגוף מטומאת כל נגיעת המתים, מפיגול המאכל והמשתה, ומזוהמת המשגל, והנה מכל נטיות זרות הללו כבר נקתה נפשו למן היום שנוססה בו רוח ה', והזמין את נפשו להכניס בה כל דברי אלהים חיים, כי ארבעים יום וארבעים לילה, לחם לא אכל ומים לא שתה, ורק לבד השביע את נפשו השוקקה למדי מריח השמים וחיתה נפשו העיונית בגללו, לא נס לחה ולא תש כחו, עד שכל רואיו התפלאו בו. – ואחרי כלות ארבעים ימים האלה, אשר נתעלם עם ה' בעב הענן על ראש ההר, וירד אל עמו הנצב על המשמר בתחתית ההר, אז קרן עור פניו, ולא יכלו להביט בו מנגהו נגדם – והוא בהתמהמהו על ההר אזן וחקר כל תעלומות הכהונה, וראשית כל, שמעה אזנו ותבן את מעשה המשכן וכל כלי קודש ואלו היו שבטי ישראל אז בארצם אשר נשבע ה' לתת להם, כי עתה היה ההיכל הזה בנוי במקום נכבד וטהור, נתהדר באבני שיש יקרות מוקף בחומה נשגבה ובחמדות בתים לתועלת הכהנים, ושם עיר הקודש היה קרוא לה, אולם כעת בהיותם תועים במדבר ואין להם מקום נאמן קבוע לבנות בו, מלאו את ספקם רב להקים משכן המטולטל, למען עשות את עבודתם, כשהם נוסעים בדרך, או כשהם חונים במחנה, שלא יגרע דבר מעבודתם, כמו שיש לעשותה משוכני עיר מושב, ובכן ישר בעיניהם לבנות להם את אוהל מועד, וכמראה אשר הראה ה' את משה על ההר, הוא השכיל בציור מלאכת המשכן העתיד, אשר לפי תבנית הרוחנית יצויר תכנית המוחשית, ויאות שתהיה תבנית הכנת המקדש לפי ראות עיני כהן השלם, למען שיהיו כל צרכי הדברים מזומנים על יד הכהנים המשרתים, וכן נתחקה תבנית המשכן בנפש הנביא, בה ציור הרוחני רשום מבלי אמצעית החומר, ועתה הבן את המראה המיושר על המחוקה.

Chapter 2

שמונה וארבעים קרשים היו מחוטבים ומהוקצעים ממבחר הארזים, מחופים בפחי הזהב, ולכל אחד ואחד מהם שני אדני כסף, וציפוי ראשיהם זהב, וקרשים האלו העריך האמן, זה על גב זה, כסרר שיהיו עשרים קרש לפאת נגבה, שתקשר בהם חומת צלע האחד, ולצלע השנית עשרים קרש לכלות בהם חומה השנית לפאת צפון, ולירכתי המשכן עשה ששה קרשים, ושני קרשים למקוצעות המשכן בירכתים, ובפתח המשכן ארבעה עמודים ואדניהם ארבעה, ובקצה המשכן נתקוממו חמשה קרשים, ואלה לבד נתפרדו מיתר הקרשים מפאת שהיו מכונותיהם נחושת, ועם זה מספר כל הקרשים שהיו במשכן, מלבד אותן שני קרשים הטמונים במקוצעות המשכן, חמשים וחמשה, ומספר הזה הוא מספר השלם שנתוסף ממספר האחדים עד העשירי והוא קודשי, ואם יתבדלו החמשה שהיו עומדים באוהל מועד, ויאריכו ויראו עד לחצר, נשאר רק החמשים אשר מספרו הוא קודש הקדשים , וכמו שכח המשולש בעל זויות נצבת, הוא היסוד והויית בריאת כל הנמצאים הטבעיים , ובאופן זה השלימו ח' קרשים את המלוא, כי ארבעים נתהוו על פי סדר העשרים לכל פאה ופאה, ונוסף להם ששה בתוך, זולת השנים הנסתרים במקצעות, וכן מקבילים הארבעה שהיה פרוש עליהם המסך. – והטעם מה שאני פעם גורע אותן החמשה מן החמשים, ופעם אני מוסיף עליהם, אגידה ואערכנו לעיניך, מספר החמשה עולה כמספר החמשים, והחוש האנושי, יש שנוטה אל החוצה לו, ויש שפונה אל הנפש פנימה, אשר תעבוד בו עבודת עבד, לזאת מלאו החמשה קרשים את קצה המשכן, יען הפנימיות שלהם נשקפות על פתח אהל מועד, בבחינת הנרמז על דברים המושכלים, והחיצוניות שלהם רואות את פני החצר, להיותם רומזים על המוחשיים, ולסבה זאת, גם האדנים היו נבדלים משארי האדנים, ויען שהרוח הנושב בקרבנו, הוא האדון של כל החושים, והמוחש בבחינתו הוא כאדן, וסוף הדבר, על כן ערך אחד הוא לנפש עם הזהב, ולהחוש עם הנחושת. - ועתה נוסיף לבאר את מדת הקרשים, עשר אמות אורך הקרשים, ואמה וחצי רוחב הקרש, ומדה אחת לכלנה, למען שיהי' קצב אחד לכל חלקי המשכן, גם היריעות מקלעות שלל צבעים רקמה בתכלת ובארגמן שש משזר ותולעת השני, וכפי מה שנראה בתורה היו עשר יריעות מרוקמות ממיני הששר הנזכר, וכל אחת ואחת שמונה ועשרים באמה לארכן, וארבע באמה יסוב רחבן, בעבור שתהי' גם כמותם משתלמת במספר השלם שהוא מספר העשירי, ובמספר הרביעי שהוא עיקר ויסוד העשירי, ובמספר שמונה ועשרים שהוא ג"כ מספר שלם שוה בכל חלקיו, ומספר הארבעים רומז על ימי אדם שבהם נשלמה בינתו, (כמו שנמצא בן ארבעים לבינה), ומלבד זו שמנה ועשרים אמה הללו באופן זה נתחלקו, שעשר מהן כסו את הטפחות, ושמנה עשר הנותרות חפפו את כתפות המשכן, ומן המסד נאצל אמה אחת, למען שלא תסרח היריעה על הארץ, ומסכום הארבעים שהיו עולים על רוחב כל יריעה ויריעה,(כי בהכפלת עשר פעמים ד', עולה לארבעים), שלשים מהם נצטרכו לכסות את אוהל מועד, ובשנים לכסות את הקיר, והאמה הנותרת היתה משתרעת והולכת עד לעזרה החיצונה, ובאמה זו נתקשר כל הבנין והי' אחד, והקלעים היו ארוגים משש משזר, ופרוכת מעשה חושב מתכלת וארגמן ותולעת שני ושש משזר תלויה בין ד' עמודים, להבדיל בין הקודש, ומסך פתח האהל פרוש על חמשה עמודים שלא יקרב זר לראות כבלע את הקודש – והנה למעשה רוקם זה, היה נבחר חומר נשגב ונבדל מכל החומריות, הורכב מדי דברים, מתדמים לארבע יסודות, מצד מה, לפי שתולעת שני יסודה מעפר, ארגמן, מן המים, תכלת דומה בצבעו אל האויר, ושש משזר מתאים בטבעו אל האש, במה ששניהם אדומים. -ואלה שהיו עם לבבם לבנות את המשכן ראו את עצמם מחויבים להשתתף בו דבר המתדמה בקירוב ובצמצום לעצמית היסודות שעליהם נשען העולם בכלל. – ובכן נתהדר המשכן במכלולו אשר ההיכל בתוכו שמה עליון לצבי ולתפארת.-ואת המשכן הקיף החצר מאה באמה אורך לפאה האחת, ורחבו חמשים באמה, ומסביב עמודיו עשרים, בריחוק חמש אמות בין חלל עמוד לעמוד, ( דהיינו מאמצע עמוד הא', עד אמצעית עמוד השני, ע"ש הביאור ) , ובכלל היו ששים , ארבעים עמודי האורך , ושמונה מכל צד וצד שברוחב , ועמודים האלו בפנים, היו מחוצבים מעצי ארזים, וויהם וחשוקיהם כסף ואדניהם נחושת, וקומתם חמש אמות, וייטב בעיני החושב לקצר קומת החצר בחצי, בעבור שתכפל קומת האהל מועד, ותגלה לעין הרואה, והקלעים היו תלואים באורך וברוחב, פרושים כסדינים בין העמודים, למען לא יכנוס הטמא בין השירים. –

Chapter 3

והנה תבנית המשכן כך הי', באמצע השטח הי' מבנה האהל מועד, אשר ארכו שלשים אמה, ורחבו עשר כפי תוכן הקרשים, וחללו שוה מג' חלקי הגדרות, דהיינו מאחור ומן הצדדים עשרים אמה ומקום מונח היה מחמשים אמות אצילות הסובב את העזרה, למען שתהי' רחבת ידים אל המקריבים את קרבנותיהם, וכן נתמלאו מאה אמות של חצר בהתחברות השלשים אמות של אורך אוהל מועד, עם אותו החלל, של עשרים, כדי להשלים את החמשים, וכמו כן לכל הפתחים במבוא הראשון, כי העזרה היתה הגבול בין תאמי החמשים, אשר דרך הקדים בבואן, ודרך הצפון אשר כולל בו אורך המשכן, וחלק האחרון, מן הגדרות, ובפתח החצר סוגת חצי האחרת יפה עד מאוד, נשענת על ד' עמודים, ופרוכת תלויה בהם, מקלעת פקעים כפרוכת אהל מועד. ואחרי כן נשתלמו כל כלי קודש, שהם הארון, המנורה, השולחן ושתי מזבחות, שעליהם הועלה ריח הקטורת, עם כל הקרבנות, ומקום מזבחות האלו הוקם בחצר לעומת עזרת אהל מועד, וכ"כ נתרחקו זו מזו, לפי המרחק שימצא לשומרי משמרת הקודש להעלות שם את קרבנותיהם דבר יום ביומו. - הארון אמנם הושם מבית לפרוכת בפתח אוהל מועד והוא היה מצופה בפחי זהב, וכסוי הי' עליו הנקרא בפרטית כפורת, מדת ארכה ורחבה נודעת לנו, אבל אין איש יודע את קומתה, דמיונה בזה לשטה, ואם שתתבאר הוראתה,כפי מה שיתבאר מן הטבעת תפרש מלשון כפר' הנמשכת אל ה', ואם שתתכן הוראתה מפאת מדות הנפש, מורה על הנפש המסובבת את הכפרה לעצמה, להיותה מתקדשת מטומאתה, בקרבתה אל מדות הענוה ומרחקת את הגאוה, והתרוממת הבהמיות. והארון הזה נתיחד להשים בו לוחות העדות, הונחו שם למשמרת כל החוקים אשר דבר אל, ועל הכפורת היתה בולטת תמונת שתי צפרים שנקראת בלשוננו כרובים, ר"ל החכמה המתרבה (וא"כ שרשו רוב, והכ"ף כ"ף הדמיון), ויש אשר אומרים ששני כרובים האלה רומזים אל שני חצאי עיגול העולם, המקבילים ליושבי תחתית האדמה, ומזהירים על פני הארץ, כי שחק השמים כעוף יתעופף - ואני מבין בתמונת אלה שתי כחות עליונות העתיקות המיוחסות לה' צבאות, הכח הא' הוא כח הבריאה, והשני כח הממשלה, ובבחינת כח הראשון יש לכנות את ה' בשם אל, מפני שעל ידו הכין את התבל, בחמודותיה, ולשבת יצרה, ובבחינת כח הממשלה נקרא מלך אשר על ידה יעצור בכל היצורים, וידון אותם במישרים, הן הוא לבדו הבורא האמיתי יש מאין, לבדו בצדק ימלך מלך ורק לו תאות המלוכה.– והנה הפרוכת נתנה על ארבעה עמודים, ולמסך שעל פתח האהל, נעשו חמשה עמודים, ואחר כן היו נכונים שלשה כלים, מזבח הקטורת הי' עומד באמצעי, והתללית הנרצה בזה להשיב תודה בעד דברים הארציים והמיימים להיות ששתי יסודות הללו יכילו טבור העולם, והמנורה משוכה בדרום הרומזת על תנועת הכוכבים המאירים, כי השמש והירח וכל צבאם מתרחקים מאוד בתנועתם מפאת צפון ומתנועעים בקירוב לפאת תימנה, לזאת יצאו מן המנורה שלשה קנים מצדה האחד, ושלשה מצדה השני, ונשלם בזה עם קנה האמצעי מספר השבעה, ובראש הקנים הצהירו שבעה נרותיהן, הרומזות על שבעה כוכבי לכת, לפי השמות שקבעו להם בעלי הטבעים, והשמש זורחת בתוך כקנה האמצעי בין ששת הקנים ומפאת סדר המקום השמש הוא הרביעי במעלה והקצה האחרון מכל צד, דמיונו כמבין בשיר אשר ישור במשא לפני לקהת המשוררים להשמע קול אלהים מפיהם, ולפאת צפון הוצב השלחן, ועליו להם המערכת והמלח ניתן, והטעם שנסמך אל הצפוני לפי שהרוחות הנושבים מפאת צפון מחוללות גשם ומצמיחים ע"כ ביותר את תנובת השדה,הארץ תוציא זרועיה מגשמי ברכה,ועל כן לחמי המערכת היו קרבים לתמונת שמים וארץ, בבחינת המנורה שהיא ציור השמים,ובבחינת מזבח הקטור' שממנה עולים קיטורי הארציים,כי מזבח האחר שהי' עומד בחוץ תחת כפת השמים נקרא בלשונינו מזבח העולה, ובלשונם (טהיזיאסטערימוס), ר"ל מזבח שלא חדלו עליו להעלות עולה, רצו בו המקריבים שלא ישבות שם האש, מאכול בנתחי הבהמה, וכפי איכות ומהות המקריבים, כן היתה תכלית ההקרבה. כי כשהקריב רשע עריץ, או בליעל, את קרבנו, נחשב לפיגול כחולין בעזרה, שלא יתערב בקודש פתבגו, מפני שנודר וזובח משחת לה' הנה אך מקריב שאת ושבר להתגולל עלינוי לא יתמו חטאיו ועודם מדובקים בו, אך יתעוררו ויתחדשו בקרבו, ואם אמנם אחד מתמימי דרך מקריב ומגיש מנחה לה', מנחה טהורה היא וקרבנו תמים, את שקדחה בו אש ויאכל חצי בשרו ויחר עד לכלה, ואפילו כשלא זבח כלל, עכ"ז אין קרבן יותר אמיתי, ויותר נאה ומתקבל לפני ה', כתומת לב אדם, תודתו לא תמהה, חקוקה היא בספר אלהים לפני שמש ינון שמה ועד בלי ירח לא יסוף זכרה. –
ואחר הדברים האלה הכין האומן בצלאל מלבוש קדוש יפה מאוד לכהן גדול, מכמה מיני הרקמה נפלא, הלא הוא היה מורכב ממעיל ומאפוד כפי מה שיכונה בתורה, המעיל הי' מין פשוט כלו תכלת, זולת השולים החיצונים שהיו נבדלים מצד הפרחים הרמונים ופעמוני זהב התלוים שם, אולם האפוד, הוא פועל יפה עשוי במלאכ' נפלאה מן המנים שזכרנו תכלת תולעת שני ושש וארגמן, וגם זהב היה מעורב בכלם, כי רקעו פחי זהב, ויקצצו פתילים דקים להתערב אותם עם כל מיני מטוה, ולמעלה בכתפיו היו קבועות שתי אבני שוהם יקרות ולשני צדיהם היו מפותחים עליהם שמות שנים עשר ראשי השבטים, ששה על האחת, וששה על האחרת, וכן על לבו נראות אבני חפץ יותר מאלה שמתחלפות לשלל צבעים מבריקים, והיו לאותות בארבעה סדרים, ואלה נתערבו בתכשיט הנקרא חושן המשפט שהוא רבוע כפל ומיוחד לנושא אל שתי המעלות שהם גילוי הנעלם והודעת האמת , נתלה בשתי עבותות זהב היורדות מן האפוד וקשור בו למען לא יזח ממנו, ומלבד זאת היה לו ציץ של זהב כדמות כתר, מפותח בארבע אותיות השם ההוא אשר לא הורשה שמיעתו ואמירתו במקומות הקודש, כי אם לאותן שזכו וטהרו את אזניהם ולשונם בחכמה, הוא השם אשר דורשי אלהים אומרים ממנו, היותו בן ארבעה אותיות, אולי להיותו רומז אל המספרים המתחילים א' ב' ג' ד', כי במרובע הכל נכלל, כנקודה, כקו, כשטח, כגשם, ובו מדת כל הישוים, וביותר נגוני שיר הערב, כמו ניגון תוספת השליש בערך ד' אל ג', ותוספת . החצי בערך גילבי, ותוספת הכפל בערך ד' אל ב', ומדת המרובע כערך ד' לאי, וכמה מעלות זולת אלה יש למספר ד' אשר הרבה מהם דברנו במאמרינו על המספרים, והשם הזה שזכרנו נתלה במיטרא למען לא יגע בראש, וראשו מכוסה בסורר אשר המלכים גדולים שוכני מזרח בוחרים בו יותר משישאו הדיאדעמא (הוא הצניף והחתולה שהיו חותלים אותו סביבות הראש, והקדקוד נשאר מגולה) ככל החזיון הזה היה מלובש הכהן הגדול, ולא אעבור מזה בחשאי, עד אשר בארתי למה שרומזים בגדי הכהונה בכלל ובפרט.

Chapter 4

והנה זה מלבושו בכלל דומה לתבנית העולם בכללה, ופרטי הבגדים גם הם רומזים לחלקי העולם בפרט, והיה דברינו ראשון מן המעיל, הוא היה כלו תכלת רומז אל האויר, אשר מטבעו נוטה אל השחרות, ונמשך גם הוא כבגד מגלגל הירח עד תחומי הארץ וכן מתפשט המעיל בכל הגוף מן הלב עד הרגלים, ובשולי המעיל נתלים פרחים רמונים ופעמונים, למה שהפרחים מורים על הארץ אשר בה יצמחו ויציצו כל צאצאיה, הרמונים על המים, כשמם בלשון יוני' המורה על היותם נוזלים (ובלשון עברי מצד עלותם לרום נאמרו ותרומם גליו), ועל נועם הקשר וערבות היחס, אשר מתאים ומתאחד בחיבור כל הנמצאים, יורו הפעמוני' בצלצולם הערב לאזנינו, וכמו שלא תמצא האדמה לבדה לעולם, בלי יסוד המים, כן המים לבדם לא יספיקו מבלי השתתפות האדמה, כי אם יחדיו יתלכדון ולא יתפרדון, איש באחיהו ידובקו והיו לצורך אחד, ומקום מציאותם יעיד על אמתת הוראה זו, כי כמו שהיא התחברות השולים, הפעמונים הפרחים והרמונים בקצה המעיל, כן רמזי כל אלה, שהם השמים וארץ נתחלקו אל החצונית העולם, ובאופן זה כל דבר מסכים מה נעים עם הכלל, יאמץ כח בהקפי זמני מיוחדים ועם זה נתודעה תמונת המלבוש, עם כל הנתלים בו הרומזת על השלשה יסודות, אש רוח מים, שמהם הרכבת כל בני תמותה, וכל סוגי הנפסדים לתכלית אחת, המלבוש ושלוש יסודות כוננו, ולפעמים תבואנה היסודות תחת הירח, ומשתנים בליקוי הירח, וכמו שיתלו על המלבוש, הפרחים והרמונים, כן תלוים על בלימה הארץ והמים, ולפעמים הם כלולים תחתיו, אולם האפוד באשר ירמוז על תמונת השמים, יתברר ע"פ ההשערה אמיתית אשר נתבונן בשתי אבני שוהם, כדוריות שהם על כתפיו, ודעת קצתם נוטה שהן מורות על כיון השמש והירח אשר האחד מאור הגדול לממשלת היום, והשני הוא המאור הקטן לממשלת הלילה, אולם המכוון היותר אמיתי מה שנרמז באבנים הללו, הוא להשיג את שני חלקי הכדור המתדמים בתכונתם לשתי אבנים יקרות האל, מפאת השתות בינותם, שאין אחת מהן תחסר או תתוסף, כמו שנראה בהליכת הירה, יוכיח על זאת למראה עינינו, גם הצבע שבהן, כי גוון השוהם כעין השמים לטוהר, ומפני זה היו מפותחים על האבנים ששה שמות לבד, וששה שמות לבד, יען שני חלקי הכדור הנפרדים זה מזה, באזור האשיי כוללים ששה סמנים, ועל לבו בחושן המשפט היו שתים עשרה אבנים מתחלפי הצבע, המתחלקים אל אדמה בארבעה טורים שלש על שלש, לדמיון אזור המזלות המתחלק ג"כ לדי תקופות המהלכים בשלש מועדיהן למלאות בהן את השנה תמימה, הלא המה, האביב הקיץ הבציר והחורף, כל א' מאלה מוגבל בשלש אותות, והשמש תחל את קרנותיה עליהם אשר הוקבעה בראש, ע"פ אמתת חכמת אלהים – הנכונה והבלתי משונה להבדיל בין הזמנים והירח והכוכבים אחריה כוננו, לזאת הופיע על החושן הנזכר אבני חפץ כי יסוד חכמתו הונח על סדרי השתנות השנה, ובסבת ההשתנות הבאה כל אחת ואחת במועדה, נתודע בבירור שכל הגלגלים העליונים נצחיים וקיימים לעולם, ולכוונה זאת מסכמת התחלפות הצבעים באבנים יקרות הנ"ל, כי כן נשתנה מראיתו עד שאין אחת דומה אל חברתה, וגם חליפות המזרות במחוגיהן, וכל אחת ואחת תשנה את צבעה באדמה, במים ואויר, ובכל מקריהן המשיגים אותם, ובכל בעלי חי והצומח למיניהם. – ומה שהיה החושן מכופל, הוא לדעתי מפני שתתחלק הידיעה השכלית לשני ענינים, אחת היא הנמשכת אל העולם, ואחת הנמשכת אל טבע האנושי, ר"ל בעולם, היא הידיעה המוגבלת מהשגת הרוחניים והמראות והצורות גם מה שתשיג מן הדברים המוחשים המצוירים לעינינו את העולם העשיה הנוכחי והידיעה אל טבע האנושי, היא הידיעה הפנימית המתפשת מן הלב, וגם תתיחס לה הכרות הדיבורים, ואותה שזכרתי בראשונה היא כמעין הנובע, והשניה הולכת ונזולת כמים המוגרים מן הנחל, האחת יושבת מקוננת בנפש, והאחרת תקעה מקומה בפה ובלשין להוציא משם כל כלי המבטא כידוע.- ויהי עם לבב האמן, שיהי' חושן המשפט מרובע הקצות, וכוונתו בזה להגיד בטוב טעם ודעת שתהי' ידיעת הטבע וידיעת האנושי חזקות ובריאות מכל צד מבלי שיתמוטטו מדרגותיהן, ונפלו אשיותיהן וכי על כן חלק להם שתי מעלות הנכבדות הנזכרות למעלה, ר"ל גילוי הנעלם והודעת האמת, כי ידיעת הטבע גם היא אמיתית, נחפשו ונבעו בה כל מצפוניה, וציור השני שמשער החכם בלבו צריך להיות אמת ונכון, מבלי שיכחד כל דבר אשר בלבו מסבת איזה קנאה, ובאמת התועלת מרובה בידיעתו ונוסף לזה צריכה ידיעתנו ומליצתנו מעולה במעלות הפרטיות, המליצה נמלצת בביאור אמרותיה מזוקקות שבעתים, והידיעה היא נשגבת באמתת הפנימית, כי אין מחוק הנפש להכניס בקרבה דברי שקר ושוא נתעה, ומסגולת הלשון הוא להגיד קושט אמרים אמת, והדיבור לא יצלח לכל באם שהוא מתהפך בתחבולותיו, וזה הטעם למה שחושן המשפט נתלה על האפוד ועל הכתיפות למען לא יזח מהם, מפני שלא יתכן שיתרחק המעשה מן הדיבור, כי הכתיפות רומזות על הפעולה , כל כמו אלה, היו סתומים ונעלמים בציור מלבוש הכהן.
הסודר היה על ראשו תחת הדיאדעמא (כטבולים סרוחים על ראשי ישמעאלים), כי בהיותו נוהג את עבודתו ואת מעלתו, הוא מעולה לא לבד על אנשי ההמון, כי אם גם על כל מלכי ארץ. ומצד פניו היה טס של זהב מפותחות בו די אותיות אשר לדברי חכמי מה שאחר הטבע הם מורות שם ההויה, כי אין נמצא יכול להתקיים בלתי הקרא עליו שם אלהים אשר מחסדו יתקיים כל יש מעלה ומטה, ועל אופן הזה הי' הכהן לבוש בעדיו, צועה ברב כחו להשתמש בעבודת הקודש, וכל עת גשתו אל אלהים להתפלל בעד העם היה כנליה ודגול מרבבות יצורי עולם, אשר נכנסו אתו פנימה, אחרי שנשא את ציוריהם, המושגים במלבושו, האויר נצטייר מצד המעיל שלבש עליו, המים ע"י הרמונים, האדמה ע"י הפרחים, והאש ע"י תולעת שני, השמים בכח האפור, ובשתי אבני שהם הרומזים על שני חצאי הכדור מפותחים בששה שמות על כל צד, ואבני חפץ שלש על שלש בארבעה טורים על החושן שבלב המורות על ציור החכמה אשר תחיה את בעליהם, והכהן הגדול אשר היה מוכן ומזומן להתפלל על אל עליון קונה שמים וארץ, מלא את יד בנו השלם במעלות שיכהן אותו לכפר בעד אשמת העם ולמשוך את חסד ה' על יריאיו, ובכן נקנתה אל המכבד אלהים השלמת ידיעתו להשיג לפחות על ידה שיהי' רוח הבריות נוחה הימנו, אף שהבורא עוד לא הננו להעביר עליו כל טובו, הלא בסבת צור התבל שנתלבש נעור רוחו לעשות כמתכונתו, ועם זה עבר מגדר אנושי אל טבע העולם, ויה' לעולם קטן

Chapter 5

ומחוץ לעזרה במבוא הראשון נראה בעליל כיור הנחושת, והחומר שממנו נעשה לא הי' חומר עב כי אם היתה הכנתו מכלי נחושת מרוקי, שכבר נשתמשו לעבודה אחרת, והכלים האהל הרימו הנשים להביא בחפץ נפש ומהתנדבות לכן, בעבור שלא תהי' מדרגתן בזה פחותה מן האנשים, אמנם מקנאת הכבוד אשר נתעוררה בקרבן התאמצו להרבות את תרומתן לבל יקל כבודן מכבוד בעליהן בתרומת הקודש. – ומראות הצובאות במכלול יפים הכינו מבחירת נפשם, ויקדישו אותם קדוש לה', להשותן כמראשית ביכורי אשת כבוד, ונפש יקרה, ויביאו אותן אל האמן ויציקם ויתיכם כורה, כי שער בנפשו היות החומר הזה מוכשר מאוד לעשות ממנו הכיור וכנו, אשר יתחטאו בו הכהנים טרם לכתם אל ההיכל לשרת בקודש, וביותר להדיח בו את ידיהם ורגליהם , לאות מורה על נקיון לבבם, בגדים נקיים ילבשו להתקדש את נפשם בידיעות מעולות ללכת בדרך המלך, שהוא סלול ומתוקן במעלות רמות ונשובות, ולנטות מדרך השמם ומסוכן במכשלות, זה הים גדול ורחב ידים, אך נעשה לתכלית זאת, למען הזכיר את הכהנים להזות את מימיו על גופותיהם, כי בעבור זאת היתה מלאכתו ממראות הצובאות כדי שיביט כל אחד בהם את תמונת נפשו הפרטיות, ואם יתגלה בהן ערות דבר, או התפעליות הבהמות, או כתם התאוה, היוצאת מגדר הטבע, או קצת נטיה מן הדרך הישר אל דרך העוצב, וכל השק המסית ומדיח לעבור על אחת מן המצות אשר לא תעשנה, אזי מוטל עליו להחיש בעתו את רפואת נגעים האלו, למען תקום לו לנחלה החכמה כלילת היופי, כי כל תור אדם המעלה, אם שהוא מקושט מפאת ארחו ורבעו, ותכונת איבריו, איש איש כפי מדתו הנערכה, או מפאת גבהו משכמו ומעלה, ומראה קלסתר פניו שייטיב גהה, רק מועף ביעף ועד ארגיעה יחליפו ויחלופו, אולם הטוב הנמשך אל הנפש אשר מוצק לו בהתאחדות הגיוני התושיה לא יאנש ולא יחליש כי אם יחדש כנשר נעוריו לבקרים, תואר הטוב בפניו יענה, כי אין האמת נעדרת, דבריו עם מעשיו מתאימים, לא חלק לבו ולא חלק לשונו – ויהי אחרי שהשיג הנביא את חותם תכנית ציור המקדש, וירא אותו את אנשים חכמים וידועים וילמדם ויבינם מה שעליהם לעשות הכל בכשרון החכמה, ומלבד זאת נכספה נפשו בבחירת הכהנים, ללמדם את משפט העולה והזבח, לזאת בחר לו מכל אצילי בני ישראל את אחיו את אהרן ליתן לו ממלכת הכהונה לסגולתו, וגם את בניו הקדיש להיות כהנים, אך לא עשה בנפשו שקר להקריבם אל הכהונה לפי שהם באי כח אביהם ויציעי מעיו, כי אם לפי שהתבונן בהם את תומת וישרת לבם,על כן מצאם נכונים וכשרים לעבודת הקודש, וזה לך האות שלא חלק את הכהונה לאחד מבניו, ורק בחר בבני אהרן הנזכרים, מטעם שאמרנו ע"פ ה'
ויהי כל העם לבב אחד ליחד אותם לכהנים, וזה הדבר אשר עשה לקדשם, בראשונה חנכם ע"י רחיצת המים הנובעים ממעינות אשר ישתה אותם האדם וחי בהם, ואחר כן הלביש אותם בבגדי קודש, ולאחיו נתן את המעיל והאפוד אשר ציורו הוא ציור עולם כנזכר, ואת בניו הלביש כתנות אבנטים ומכנסי בד, כי הכתונת לקלות נשיאתם, הקלו להם מעשה עבודתם במהירות, ובמכנסים כסו את בשר ערותם, שלא תביט עין הרואה בהם שום זרות, וביותר כאשר עלו בכבש על המזבח וירדו בו צריכין להיות מהירים וזריזים לעשות הכל בחפזון ובשקידה רבה לבלתי היחיל עד בוש, ונשמרו לנפשותם לבל ישמשו מחוסרי בגדים ולא ישאו עון ומתו. ואחרי שהודיע אותם כל זאת, לקח על פי ה' בשמים ראש, ויעש אותו שמן משחת קודש רוקח מרקחת מעשה רוקח, ותהי תחלת משיחתו בו את הכלים החצוניים, שהם מזבח העולה, והכיור וכנוי ויז עליהם שבע פעמים, ואחרי כן משח את אהל מועד, ואת כל כלי הקודש, ואת ארון עדות והמנורה, ואת מזבח הקטורת ואת השולחן הגביעים והקערות וכל כלי תשמיש להקרבה, ולבסוף הקריב את אהרן לפניו ויצוק על ראשו שמן המשחה וימשחהו ויקדשהו, ויצו להביא לפניו את הפר ואת שני האלים, ושחט את פר החטאת לכפר את החטאים ולהסיר את העונות אשר נספחו בילוד אשה ואשר מוטבעים בכל אדם, כי מצד תולדתו כלי חמס מכרותיו, על כן יש לרצות את פני ה' בתפלה ובזבח, ואת האיל האחד הקטיר כלו עולה לה',אשר מהסדו ומטובו הגדול לא אצל את ברכות היסודות מכל נמצא, כי הארץ תתן יבולה, מזויה מלאים מפיקים מזן אל זן, וגם לא אץ לה המקום לשבת בה, עליה טחי טפל יבנו חיץ להושיב יחידים ביתה והרשים יקוממו חומות גבוהות לפאר את ארמון המלך, המים הם למשקה, לרחצה לעבור בהם באני שיט, האויר מועיל לנשיבת הרוח, לרגשות החושים (כי האויר כלי תשמישם) ולאותות המועדים, האש המתמדת לבשל בה כל המאכלים, ולחמם מן האש אשר על האח, והאש השמימי, להאיר על הארץ. – ואת האיל השני, אמנם הקריב לטהר כל הקדשים, הוא הנקרא איל המילואים, כי היה מיוחד למלאות בו את ידי הכהנים, והנה חלק מדמו זרק על המזבח סביב, ומנה אחת נתן' בקערה ויטבול בה שלשת אברי הכהנים שהם. תנוך אזנם הימנית ובוהן ידם הימנית ובוהן רגלם הימנית, ותכלית הנרצה בהן, שצריך להיות איש שלם, נקי בדיבור, במעשה, ובכל אופני חייו, כי האוזן תמלא מדבות, וידים מורות על הפעולה, ולרגלים הליכות עולם תיוחסנה, ולפי שכל אלה הם לצד הימין, יש להתבונן שתכלית המבוקש מכל אלה הוא להישיר את תשוקתם אל הקצה האחרון מן האושר, שהוא מטרת כל עלילות בני אדם, לזאת זורק מתחלה מדם איל המילואים שלשה חלקים אשר לכהנים כנזכר, ואחר לקח מן הדם אשר על המזבח ומשמן המשחה, והזה על אהרן ועל בגדיו ועל בניו ועל בגדי בניו אתו, ורצונו בזה שיהי' להם לא לבד חלק החיצוני מן הקודש כי אם גם יקחו חלקם מן הפנימי להכבד בו בגשתם לשרת בקודש אשר בו הכל משוח בשמן המשחה. –

Chapter 6

ויהי אחרי השלמת הקרבנות שנשחטו לכפר על הכהנים ועל העם ויכנס משה את אהרן אחיו אל אוהל מועד ביום השמיני למילואים, הוא חג העצרת מכל שבעת ימים הראשונים אשר בהם נתמלאו ידי הכהנים ויקדשו, ביום ההוא למד משה במקום הקדוש הזה כמבין המחנך את תלמידיו את כל יסידי הכהונה, וילכו שניהם יחדיו ממקום הזה ויפרשו את כפיהם השמימה, ויפילו את תחנתם בעד העם בכל לבבם ובכל נפשם, ויהי בשפוך שיחתם, ויהפך פתאום רוח שמים אל מראה אש ומתוכה לפידים נוצצים התהלכו, ותרד לבת אש על המזבח ואת כל אשר היה על המזבח לחכה, וזהו היתה לדעתי עדות נאמנה על ידיעת אלהי' העתירה, כי מן הראוי הי' לכבד את הכהנים במתנה הגונה שהיא אש השמים הלזו, שלא היתה כאש הדיוט המשתמשים בה בני אדם לחרוך צידם, כי אם אש זכה היתה, כדי שלא יגע בקרנות המזבח אש זרה אשר זהמתו חלאתה, כי צורך האש , לא לבד לבשול ולצלות בה חיתו ארץ, להשביע את האצטומכות ולצבות בטן, כי אם גם נשפט ה' באש, ורבים אנשים אשר קלם, מודעת זאת מקורות העתים, וכבר ספינות רבות עם מלואיהן כליל נעתמו מחצצי אש אשר הורו המורים עליהם, וגם ערים רבות נצתו במשרפות אש ותוקדנה לאפר, לא שזפה עוד עין את מקומם, על כן לא הי' על המזבח הקודש מוקד אש של הדיוט, אשר היא מהוללה לרוב השתמשותה, אך אש השמימי ירד בגאון עוזו להבדיל בין קודש לחול, בין אשי אלקים ובין אשי בני אדם, הלא יאות אל הקדשים שתהי' שריפתן באש אשר נוגה לו כעין החשמל, ואין חזיונו רגיל כל כך כאש המבשלות שלנו.– ואחרי שנתרבו הקרבנות מדי יום ביומם, וביותר בימי המועדים מסבות רבות שהסבו הקרבתם אם ביחיד או בציבור לא הי' על כן מן הנמנע לקבוץ המון השוערים שהיתה משמרתם לשרת על המזבח. - והבחירה בכל אלה גם היא היתה נפלאת, כי מתוך שנים עשרה השבטים בחר לו משה את השבט היקר שבהם שראה באמונתו את שכרם משלם מעם ה', והדבר הזה נסב על פי המעשה אשר תשית לבך לדעתו. - כאשר עלה משה על ראש ההר ויתוכח שם כמה ימים עם אלהים מבלי מליץ בינותם, והעם ראה כי אין להם מנהל, וכי יפקד מקומו, ותהי זאת להם למוקש, ויהי קצתם נדון, חלק לבם עתה יאשמו, כי שכחו אל מושיעם, ויקנאו בפסילי אלילי מצרים, וימירו את כבוד ה' בתבנית שור אוכל עשב י), ויעשו להם עגל זהב כמעשה תועבת מצרים אשר עושים אותו אלהות, ויעלו עולות ויגישו שלמים ויקיפו אותו במחולות, ויפזזו ויכרכרו, וקול העם ברעה, וישבו לאכול ושתה וישתגעו ויתהוללו ביין נסיכם ויקומו לצחק, השחותו התעיבו עלילה, ולא ידעו כי בנפשם פרעו פרעות אלה, וכי נקמת ה' על ראשם תחול, כי נאצו את אלהים, המרו את רוחו בעון האשמה, והנה קול המיתם נשמע עד למרחוק, ויעל ויגע עד ראש ההר ויקשב משה ויחרד חרדה גדולה, ועתה היתה מבוכתו ולא ידע מה לעשות, כי מאהבתו אל ה' לא הי' יכול להסתלק את עצמו מויכוח דבריו אשר חלק לו ה', ולא לזולתו, ומאהבתו אל עמו לא יכול לראות את נפש העם ברעה תתמוגג, בעבור שנעדר מהם מנהיגם, גם ידע מבינתו, ששאון הזה אך קול דברים הוא כקול הסירים תחת הסיר, ומסערת נפשם הם יהמיון, ומשה החכם מכל אדם השיג קל מהרה בהשקפתו הראשונה כי היין הדליקם, ולמאחרים במסך נקל מאוד למעול מעל בה' ולבגוד בו בגד, לזאת הי' תלוא למשובת העם, ויעמוד מרעיד ומשתאה, וה' הרואה אותו מתמוטט בדעתו שהוא פוסח על שתי הסעיפים הולך והלום, ויסר ממנו חתולת הערפל, ויאמר אליו לך רד מהר מזה, כי שחת עמך עשו להם עגל מסכה לאלוהים ועבדוהו, מזבחים עולות, ואינם מאמינים עוד בנפלאות אשר שמעו ויתבוננו עד עתה, ואת אמונת אבותיהם הם משליכים אחרי גוום, וישמע משה וישתומם, כי האמין לה' אשר השמיעו כזאת, אולם לא מהר לרדת מן ההר כי אם סבב את לבבו להיות כאלהים המפלל את העם וכמתנצל בעדם, לפגוע אל ה', ויעתר מאלהיו לשאת את חטאם ולכפר את זדונם, וכאשר הלכו פני ה' וחמתו שככה,ירד אל עמו, שש ועצב, כי מצד שה' לא השיב פניו עלו לבו וישמח אלי גיל, ומצד השני התעצב אל לבו ונפשו מרה לו בשמעו כי עזב עמו את חוקות אבותיהם, וילכו אחרי ההבל ויהבלו. – ויהי כאשר קרב אל המחנה, ראה כי נהפך לבבם וכי הושלך האמת ארצה ושקר נסכם, אבל נוחם זה לא נסתר מעיניו, בראותו כי קצתם לא הוכו בשגעון זה, עוד שרדו מהם שרידים אשר נאמן רוחם עם אל, ולא ישר בעיניהם מעשה התועבה, ויואל משה להפריד בין תמימי השכל, ובין חסרי דעת, ולראות אם שוב ישובון מדרכי רשעתם, אם יחזיקון בטומאתם, ויעמוד משה בשער המחנה, וישא את קולו ויקרא מי לה' אלי, והנה רב הענין כלול בקוצר דבריו אלה, כי רצה לומר בזה, מי האיש אשר לא יאמין בפסל אדם וללא אלהים יחשבנו, כי אם בה' לבדו ישים מבטחו, זה יבוא אלי, והנה אלה שסגרו לאלילי מצרים ויכבדו אותם כבוד, לא השגיחו כלל על דברי משה הללו ולא שתו לבם גם לזאת, ויש אשר הפחירם העונש ולא העיזו להתקרב, אם מפני שהיו מתיראים מחמת משה, או מפני קשר העם ונעות מרדותם, פן בשצף קצף יסערו להפיצם, אולם לבד מכל השבטים התאספו בני לוי כאיש אחד, בשמעם העברת קול במחנה, נדעכו בחומם ממקומם ויבהילו ללכת אל משה, ועם זה שהיו נחפזים ללכת נתודע הכנת לבם וחפץ רוחם למלאות אחרי ה', וכאשר ראה משה שאיש את אחיו עבר במרוצה רק להגיע אליו, ויאמר אליהם בזאת תבחנו אם באמת ובתמים אתם נמשכים אחרי, אם כאשר תחש רגליכם כן בלבכם אתם שוקדים לעשות, הבה! שימו איש חרבו על יריכו והרגו באלפיהם אשר כרעו לבעל ואשר דבקו באל נכר לעזוב את אלהי אמן. אל יחוס איש את אחיו ואיש לא יחמול על רעהו ועל קרובו, אך תסולה לכם ידידות ורעות אנשים ישרים ויקר פדיון נפשם – וטרם שכלה לדבר, ויתאזרו בני לוי ויקומו ויפלו בעם ויהרגו ביום ההוא כשלשת אלפים איש בקרוביהם, ויתמלאו רחובות בתבוסת פגריהם, וכל הנותרים עמדו ויתעצבו ויראו ויגורו מפני המת המציקים, וכמעט קט ששקעו מזעפם, ורפתה מעט רוחם המר, ויאמר משה היום מלאתם את ידכם לה' לתת עליכם ברכה, ויאות שתהיו מיוחדים לעבודת ה' בשביל שכר פעולתכם, בעבור נלחמתם מלחמות ה' ובערתם את הרע מקרבכם. –

Chapter 7

אמנם שירות בני לוי לא אחת היתה באיכותה, כי קצת מהם נמנו לשיר במקהלות לערוך הקרבנות ולהכין שארי עבודת הקודש שהיו מחוץ לפתח האהל, ויש מהם שלא הורשו לעשות כמוהם, כי אם כל טרחם הי' יומם ולילה בעבודת המשכן ולשמור משמרת כלי הקודש מכח, אלה היו נקובים בשם שוערי המשכן, הלא המה אשר התעשקו לחרחר ריב על אודות המשרה, כי לימים התקשרו על הכהנים קשר ויהינו להתיחס לעצמם את משפט הכהונה, וכן התברכו בלבבם להשיגה בנקלות, אחרי שיחזיקו במספרם על הכהנים, ובעבור שלא יתראו כמשולחים אל נפשם משכו על צדם את שבט הזקן והמכובד מכל שנים עשרה שבטים ויסיתו אותם, שתהי' ידם אתם להתפאר במעלותם וביתרון יחושם. – ויכן משה כי עליו כוננו חציהם לירות בו וכי התנכלו לגמור את מזמתם על אודות שכהן את אהרן ע"פ ה', וימלא את ידיו לשרת לפני ה', נשתרבה לשונם להלשין על כן לאמר שהוקיר יותר את טובת הפרטי מטובת הכללי, אשר דרך זו לא יתכן, וברכילות דברים החודרים האלה הזידו וירשיעו להיות לא לבד כמסתפקים ח"ו בכל האותות ומופתים השמים, כי אם גם כחשו באמונת אל שהיתה גלוי לכל, שהאמת מצומדת באלהים ולמזח תמיד יחגריה, אשר על כן, חשב משה שהוא לשפת יתר, באם שירב מלין למכביר להעיר אותם על כל הטובות והחסדים אשר הטיב ה' עמהם ויעמד הדבר רק להתפלל אל ה' שיפקח עינים עורות ולהראות במופת חותך שיחלטו ממנו את אמיתת בחירת אהרן זרע הקדוש להיות לכהן מלפני ה', ויעתר לו ה' ויצוהו לקחת מאתם מטה מטה לבית אב, מאת כל נשיאיהם לבית אבותם אחד עשר מטות איש את שמו יכתוב על מטהו, והשנים עשר הוא מטה לוי יכתוב על מטהו את שם אהרן אחיו, והניחם כלם באהל מועד, ויעש כן משה, ושמר את הדבר איך יפול, ויהי ממחרת ויצוהו ה' לעיני כל העם ויקח את המטות ויהיו כולם כמקדם בלי שום השתנות, אך מטה אהרן לבר כלו הפך, כי מלמעלה למטה הוציא פרח ויצץ ציץ ויגמול שקדים, ולמה שקדים? בעבור שטבעם משונה משאר פירות, כי בפרי ענבים, זתים ורמונים, ובכדומה, אין הזרע דומה אל הפרי כלו, וגם מצד מקומם נתבדלו זה מזה, כי חלק החצוני הוא הפרי וחלק הפנימי הוא הזרע והגרעין שבו, זולת הזרע שבשקדים אשר פריחם ישוה לו מקום אחד לשניהם, וכל כבודם פנימה, וצמד פתיל יכסם, הקליפה הראשונה עבה והשניה היא קליפת העץ, ממוצא דבר זה תשכיל ותדע את צדקות השלם. וכמו שיזדמן בשקדים, הראש והתכלית יחדיו, דהיינו הזרע בבחינת הראש, והפרי בבחינת התכלית, כן בישות התושיה ובכל המעלות המשתלמות יתאחדון בהם הראש והסוף, מגמת פניהם אך לרדוף טוב וחסד, יש להם ראשית לפי שמעצמם ולא מזולתם נתהוו. גם יש להם תכלית מפני שפניהם מועדות להתשוטט בגדרות הטבע, ומלבד זה יש עוד טעם אחר יותר ברור לעינים, וזה מפני שקליפה החיצונית המקפת את השקדים היא מרה כלענה, וקליפה הפנימית היא חריפה ומתעבה ובגלל כן הפרי אינו כ"כ מגולה לעינים, כי אם סגור בהקיפות שתים, והיתה זאת מכוונה להורות שהנפש המרגלת את עצמה בדרכי הצדקה אך בעמל רב תשיגנה, תכבד עליה מאוד היגיעה והלאות, ראשיתה תוגה, ואחריתה אמנם שמחה, בשתשיג האושר והכבוד אחרי כל התלאות אשר מצאוהו, לכן מחובת האדם להקשות את גלדי בשרו ולהקשיח את לבו, להתיצב כנגד כלמשטיניו, כי מי שבורח מן העמל גם האושר האמיתי והנצחי בורח ממנו, ולהיפך מי שישא ויסבול במצחו הנחושה כל נטל עתותיו, אך זה לבדו ימהר ויחוש את טובו – אשרהו –
הן מן המנוע הוא לאיש הרך והענוג המפנק את נפשו בתענגי הגופני לשכן בקרבו את הצדק, נפש כמוהו אך תתנשא בכבודה, ובפתח דבריה תעיר ותאמר ללכת אל מלך העליון הנוהג בחכמה, ומיד כשתראה שלא השתכרה מאימה, תלך ותפנה למה שימשוך אותה החפץ, וכן באמת השתדלות קבוצת כל התושיות שהם החכמה, ההסתפקות, הגבורה, והצדק, להתרועע אתם עוד מעלות אחרות להשתמש בהן, וביותר מתקנאות באלה שהם מורגלות בחיי העמל והצער ואשר הם מדובקות אל מרת הסבלנות והאומץ ומסתפקות בענוה ובקבוץ על יד, ובסבה זאת רפאות היא החכמה לשרינו ואת עצמותינו תחליץ, היא תמתיק לנו מנוחת המרגוע אחרי כל העיפות והמרדות אשר היגיעו אותה במלחמתה נגד סיבובי יצרי הרעים – ומלבד זה ידוע כי עץ השקדים ממהר לפרוח מכל אילני האביב, מגיד מראשית אחרית שלא יכחש פריו ורב תבואות יוציא וגם עליו נובלים אחרונים מכל העצים, וקץ עליו הקיץ יותר מזמנו ויונקתו לא תיבש, ובשתי סגולות אלה נגלו לנו היטב ענין הכהונה, איך ששבט אהרן, הוא ראשון והוא אחרון ינוב ומתערה במין אנושי, לא יבלה, לא יכהה, ולא ,ירוץ עד שייטב בעיני אלהים, להחיות אותנו בתחי' הנצחיית, ולדח ממנו נדח את התאוה האורבת כחתף שהיא מקור כל הרעותי.

Chapter 8

ויען שהזכחנו במבחן ובמצרף, כי ארבעה מקרים המה המשיגים את שלימת המלך, דהיינו המלוכה והודעת החוקים והמשפטים, הכהונה והנבואה, למען אשר ימצא לחיל ידיו לפקוד ולהזהיר כמחוקק, ולשרת אל אלהים ואנשים ככהן, וללמד כנביא כל דבר קשה אשר יביאון אליו, והנה מג' מעלות הראשונות כבר דברנו, והוכחנו שמשה ע"ה היה מתואר בתואר המלך ובתואר המחוקק וכהן, ועתה יש לי עוד לבאר המעלה האחרונה שגם היא היתה מדובקת בו ותעטרהו להיות לנביא אמיתי ונאמן, ואף שאני יודע בעצמי כי כל מה שכתוב בתורה דברי אלהים חיים הם למוצאיהם, עם כל זה אציגם פה לעינים כמה ענינים לפי הבדלת גדרם, למען דעת שאיזה מהם נתפרשו מפי הקב"ה עצמו ע"י המליץ, ואיזה נתבררו ע"פ מענה אלהים, ואיזה מהם הוסיף משה מדעתו לעת אשר לבשה אותו רוח אלהים ותחל לפעמו, ואלה שהם ממין הראשון היו באופן שנתלבן על ידם יקרת אלהים, חסדו וטובו, להזדרז בהם כל בני אדם ללכת בגדולות ובנפלאות, ותהי מעשה ידם להתפאר, וביותר הזמין ה' לפני כל מכבדיו את הדרך אשר ילכו בו אל האושר הנצחיי, ומה שממין השני הוא השתתפות דברי הנביא השואל, עם דברי אלהים המשיב, והמין השלישי הוא המתיחס אל המחוקק לבדו במה שהיכולת אתו להגיד מראש . כל העתירות שתבאנה באחרית הימים. והנה ממין הראשון עתה אניח את ידי כי עצום הוא מספר תהלתו, קצרו גבולי הטבע מהכיל רוב שבחו, אין הפה יוכל לפרשנו, אולם ממין השני והשלישי עתה אקום ואדבר להבינך איך שבהם יתראה ויתגלה כח אלהי המתעצם בנביא, וזה על אופן הבא.
ידוע תדע כי החוקים שחלק ה' לנו ארבעה פנים להמה, מצד השאלה והתשובה אשר הנביא המתלבש ברוח הקודש יתוכח עם אלהים, ומצד קול אלהים היורד משמי השמים, ובתחלה נשקיף על המסבב והגורם חמת כל איש הדיוט, וביותר כאשר התעבר משה הקדוש וידיד עליון בנקוב איש בליעל את שם ה', הוא האיש הנולד מאב מצרי ומאם ישראלית בעזבו את אמונת אמו וידבק באביו לעבוד את גלולי מצרים, כי המצרים לבדם מכל האומות מקדישים את האדמה ומעריצים אותה כאלהים, ולא אל השמים יתנו כבודם, כאלו יש יתרון יותר מן האדמה שהיא האחרונה במלוכת העולם מן השמים שהם הראשונים במדריגה, ואף שהאדמה בבחינת עצמה אינה כ"כ נמבזה ונמאסת, עכ"ז אין לה ערך ושווי כלל אל השמים, ויתרון שמים מן האדמה כיתרון האור מן החושך, כמעלה החרס ביום מן נוגה הכוכבים בלילה, וכדבר הנפסד מן הבלתי נפסד, כרוחני מן הגשם – ומלבד זו משוגת המצרים לכבד את היאור נילוס שנתלחלח ממנו הארץ כלה, יען אצלם השמים אינם מגשימים, לא שם יום סגריר ולא ירד יורה ומלקוש לרות את שדמותם, כי אם היאור יעלה על כל גדותיו ושוטף עליהם, על כן כאשר הצה איש מצרי הנ"ל וירב באיש שנספח אל הכהונה, שפך מררתו עליו וישת בשמים פיהו, ויקח לשונו לקוב את השם אשר לא הורשה לאיש המוני לשאת אותו על שפתיו, כי רשות היא רק לקדושים אשר בארץ לפרוש אותו, לזאת נתעורר משה מחמת רוחו להרוג את הבליעל הזה פעם אחת מבלי השנות לו, לולא כלא את רוחו, שהי' מתירא שלא יענישנו במיתה החמורה אשר נשא המקלל, אולי ענשו חמור מיסורין ומיתה, כי האדם בשכלו הקלוש לא יוכל לדין איך שישלם לאיש כמעשהו, והנה המבזה את אלהים, גם את אבותיו לא יכבד, גם מאוס ימאס בחפץ המדינה, כל גדולי העיר כאין נגדו, ולא לבד ששקר בברית אמונה, נוסף לזה פער את פיו ויקלל את ה', ועון הקללה יותר קל מנקיבת השם המפורש, אולם הפה והלשון, בעברם מגדרם ואת רסנם ישלחו, אך תשמישי השגעון המה, ובאין ספק, שגם איש המקלל כבר הרגיל את ידיו לעשות תיעוב, ובכן צוה הנביא להניח בנתים את המקלל במשמר עד שיתחנן אל ה', וידרוש אל אלוה ממעל, לפרוש לו את העונש אשר נשא המקלל בעונו, ויצוהו ה' להוציא את המקלל ורגמו אותו כל העם באבן, ולדעתי מכוונה נחתך הדין להיות נסקל באבן לרמוז על סגור לבו שהוא קשה כאבן וכמטיל ברזל, ויענש על כן מכל העדה המתנקמת, ואין על אופן אחר היו יכולים רבבות כאלה לפגוע כולם כאחד באיש נבל, כי אם ע"י הסקילה וירית אבנים למרחוק, ואחרי שנתמלא סאתו בעונש, הדת נתנה ותהי חקוקה מיד ולדורות בשני לוחות הברית להיות למשמרת עולם, בזה הלשון ,ואל בני ישראל תדבר לאמר איש איש כי יקלל אלהיו ונשא חטאו, ונוקב שם ה' מות יומת התבונן לשון הכתוב איך שראה בחכמתו להקל עונש המקלל רק בנשיאות חטא לבד, ואת עונש הנוקב שם ה' החמיר הכתוב במיתה ע"י בני אדם. – לכן בנפשם דברו כל המתחכמים וקללת אלהים תחשב להם, המשוללים מן ה' הקדמון והבב"ת את בריאות והווית העולם, אך דמו בנפשם שקר ליחס הבריאה לאלילי תהו אשר צלמם בעיר נבזה אך פסילים מעשה ידי חרשים הנמו אשר יעידון גאון וגובה במלאכתם הרמיה לבנות גב ובמות טלואות – ובאמת מוזהר עלינו שלא לקלל אפילו אלהים אחרים. מפני שלא ירגיל בקללתם כל בן ישראלי לשאת את שם ה' לשוא, ואין אני גוזר אומר לבד, באם שיקלל איש את אלהים אדון אדונים, כי אם גם מי שנועז לשאת את שם ה' לשוא שיגוע בעונו וכנפש החוטאת תמות – ולפעמים גם יחשכו בני אדם להזכיר על שפתם את פרטי שמות אבותיהם המכונה להם, מחובת הכיבוד, כי אם משתמשים מחוק הטבע לכנות את הוריהם בשם הכללי אב ואם, ובאופן זה ישיבו את גמולם על חיקם בעבור כל החרדה שהרדו עליהם מנעורם – וא"כ איך יכופר העון בהשתמשות שם המפורש והוא דרך וזול.

Chapter 9

ואחרי השלמת הענין מכיבוד שם שמים, ינופף הנביא את ידיו שנית להראות לעיני כל את גדולת יום השביעי, אשר כבדנו מכל הימים, והוקיר אותו עד מאוד, לפי שהתבונן בעיון שכלו הצח את יפעתו וחמדתו, מודעת זאת בשמים ממעל ובארץ מתחת, והטבע גם היא הותירה אותו לטוב, ומלבד זאת השתכל משה שמספר השביעי הוא חסר אם, ואיננו פטר רחם כי אם לבדו נטעו אב מבלתי נתן זרע בו, אשת לדה לא המליטתהו, הוא תמיד בבתוליו לא נולד ולא מוליד, לא נוצר מנפסד, וגם בעצמו אינו נפסד, ונוסף לזה ראה בחכמתו כי יום הזה יום הולדת העולם, ומקרא קודש לשמים וארץ, ולכל היצורים, כלם ישישו בחדות יום השביעי קדוש יאמר לו, ויישר בעיני משה אדון הנביאים שיחוגו אותו כל קהל ישראל, לשבות בו ולנוח מכל מעבדיהם ומשלוח ידיהם, אולם לא שיהי' יום הזה מכובד לבד למען שיתענגו בו החושים, כאותן המדלים שוקים בריקוד שבמחול, ובניגון ובהבלי שוא, כי אם יקראו לשבת עונג, להשתעשע בו הנפש השכלית בלימודי אמת ואמונה הנוסדים על ג' העקרים, שהם ההגיון, הדרישה, והפעולה טובה, והיו יחדיו משולבות אשה אל אחותה. והנה מקרה קרה שאיש אחד התריס ועבר על מצוה זו בהיות שיצא ביום השבת לקושש עצים, אף שידע כי כל העדה ינוחו במושבותם, וימצאו אותו בני ישראל ההלכו מקיר ביתם החוצה לשפוך שם במקום קדוש תחנתם לפני אלהים, ויראו בעיניהם את עזות מעשיהו ויחר אפם בו ויהי עם לבבם לאסור אותו באזיקים, ולהסב לו המות, – אפס שאר העדה חשכו אותם מלגמור את מעשיהם, יען וביען עונש מרי הזה לא עונש קל הוא כי אם משפטו לאלהים ולראשי העדה אשר יחקרו וידרשו היטב אם אמת נכון הדבר, למען לא יומת הרשע בלתי אם נשמע לפנים את התנצלותו במה שיזכה את ארחו המתועב, וגם אין מחוק הדת להרוג איש ביום השבת, לזאת הביאו את המקושש לפני הנשיא וכהן גדול ויהי אצלו עומד כל העם, כי היה המנהג אז להאסף ביום השבת לשמוע מאת המורה תוכחת מוסר אשר יישר אותם ללכת בארחות יושר, ומאז ועד עתה נשתלשל מנהג הזה לדור ודור, וכהיום הזה מנהג הזה הולך ורב בישראל, כי בתי התפלה שהוקמו בכל עיר ועיר להתפלל בתוכם, הן המה בתי המדרשים אשר שם ילמדון בני ישראל את החכמה, הגבורה, ההסתפקות, הצדק והיושר, ובכלל כל דבר קודש וכל הטוב הנתלה בפעולת אלהים ואדם, וביום הזה לא בצע המשפט את אמרתו להיות כלה ונחרצה בנפש החוטאת, ואולם משה שקול בדעתו, להיות שלא ידע מהות העונש אשר יושת עליו מצד החיוב, ותתרומם נפשו אל כס המשפט שבשמים, וקול ה' מדבר אליו לאמר מות יומת המקושש, סקול יסקלו אותו העם באבן מטעם שנזכר למעלה, שהכביד את לבו כאבן לחלל את יום השבת, כי יום קדוש הוא, ויהי מכובד מעשות בו כל מלאכה גרועה, וכל מעשה חושב מחשבות, וביותר מלאכות המצטרכות להכנת המחיה, הן שנעשו ע"י האש, הן על ידי כלים שנתהוו באמצעות האש, על כן הבערה זו בפירוש נשנה, שבל יבער איש אש בשבת, ובביטול כבה הקודמת גם המסובב יתבטל, העץ הוא החומר המתאכל באש, אשמת שניהם, כמקושש עץ, וכמבער אש בשבת, אחת היא בענינה, ע''כ מכופל עונש המיתה באמרו מות יומת, אם בעבור שעשה מלאכה, לעת שמוטל עליו לנוח בה, או מפני שהכין קורות האש ויתן יד לבעל המלאכה

Chapter 10

והנה שני המשלים שהבאתי הם למופת על מענה אלהים, מבורר בהם העונש, אשר דרוש דרש משה בעדו את פני אלהים לשמוע מה בפיו גם הוא יעננו, ומה ימריצנו - ועתה עוד נשארו שני אחרים שהם שונים למיניהם, א' מהם המבואר בו סדר הירושה, והאחרון הוא שנתבאר בו הקרבת הקרבן שלא בזמנו המיוחד לו, ונתחיל ממין השני במה שסימתי. – הנה החודש הראשון לחדשי השנה נתיחד ממשה להיות נמנה בתחלת חודש האביב לפי שיום ולילה שוין בו, וגם מפאת התנדבות הטבע ושפעתה בארץ הודו, שבו תבשלנה תבואת שדה המכינים מזון לכל בריה, ואף שפרי עץ יחנטו ויבוכרו לחדשים אחרים, עכ"ז רוב חיי האדם נתלה בצורך חיטין ושעורים, וכדומה ממין ההוא, ויש קצת אנשים אשר ירבו ויאריכון ימיהם מבלי שיבוא בפיהם שמן, יין, ופרי עץ – ובארבע עשר לחודש בעת ההיא שירח יקר הולך ויגה שביב אורו במילואו, ביום ההוא חגג משה את חג יציאת מצרים, ושם המועד נקרא בלשון כשדי פסחא, והקרבנות לא הוקרבו אז כפעם בפעם מהמון עם ע"י כהנים הנגשים, כי אם ע"פ ה' כל העדה הקריבו לבדם בידיהם איש איש את קרבנו, זולת קצת מהם שלא היו יכולים לעשות הפסח במועדו מפני שעוד לא נתיבשו דמעותיהם על לחים, אשר הזילו בימי אבלם, עודם מספדים וקוננים על מיתת קרוביהם, אשר זה ימים קודם החג הלכו בדרך כל הארץ, כפלים ע"כ נלקו, יגון עלי יגון הוסיפו, על אודות שנכרת מהם שמחת החג במועדו, ולא יהי' להם חלק בשמחת הכלליי, יען שהיו נזהרים מלרחוץ או מלזרוק את גופם במים טהורים, כל זמן שלא נתמו ימי האבל, כפי החוק והזמן הקצוב להם, ואחרי כלות ימי חג הפסח הנ"ל נתקרבו אוננים הללו לפני משה ויגידו לו את פטירת קרוביהם אשר בסבם שתו איש עריו מעליו ויתאבלו, ולא יכלו לעשות הפסח במועדו, כמו שנצטוו, ויתחננו אליו לבל יחשבם גרועים מיתר העדה ואל יאשימם בגלל צרתם זו אשר באתם, כי אם ירחם רחמם, לולא זאת קנא יתקנאו בשכבר מתו ויבחרו מחנק נפשם – וכשמעו משה ראה כי כנים דבריהם והתנצלותם על עזבם את הקרבן פסח בחוקו, טובים ונכוחים הם, ויאות שירחם עליהם, אולם עדן הי' כמסתפק בעצתו, ויהי מתנועע כלשון הפלס שאין עומד במרכז נקודתו, פעם הצדיק זכותם והקל את עונם, עד שהסב בלבבו לחננם בצדק מחמלת נפשו, ופעם להיפך נתראה לעיניו כעבות העגלה חטאם לפי שלא שמרו לעשות כהלכת הפסח. ומה היה לו לעשות, בעידן רתחא, וילך אל ה' לדרוש הדבר , ויענהו ה' ויורהו החוק שיהי' שמור לדורות, באם שיקר מקרה אשר לא טהור הוא, או שיהי' איש נמנע וחדל לעשות הפסח הראשון מכמה סבות המונעות, ויאמר ה' איש איש המתאבל על מיתת קרובו ושארו והוא טמא לנפש אדם, לא יחשוב לו לעון במה שיחדל לעשות הפסח במועדו, אמנם יובא מחוץ למחנה למועד אשר הוכן לו, ולא יבוא אל פתח אהל מועד עד שיכלו ימי האבל והקריב איש איש את קרבנו בי"ד לחודש השני כמשפט פסח הראשון יעשנו ככל חוקותיו ומשפטיו, וכמו כן יעשו האנשים שהם בדרך רחוקה- כמו שכתוב בתורה.
ועתה יש לי להביא מסדר הירושה איך שהטבעו אדניה ע"פ שאלת משה ותשובתו הרמתה מאת ה', היה היה איש ישר ממשפחת רם ושמו צלפחד ויולד בנות חמש, ובן אין לו, ובמות האב נפלו פני הבנות ויצר להם שלא תקחינה חלק ונחלה באחוזת שדי אביהן, יען השדות מתחלקות כמצות התורה רק לזכרים, וביותר נפשן מרה להן במה שלא יכלו להקים שם המת על נחלתן, ותעמודנה לפני משה ולפני אלעזר הכהן ותשתחוינה, ותשמנה את משפטן לפניהם, אבינו מת במדבר והוא לא היה בתוך העדה הנועדים על ה' בעדת קרח כי בחטאו מת, ומנוחה היתה לו נעמה כל ימי חייו, ידיו לא עמלו באונם ולא חטא גרם לו שלא היו לו. בנים זכרים, ואנחנו עתה הנעצבות הנצבות עמך בזה כיתומים עזובות מאב, ואתה אמנם היה לנו לאב, ותנה לנו אחוזה בתוך אחינו ויתפלא משה בחכמתן ובכל הכבוד שנתנו לאביהן אחרי מותו, ויקרב את משפטן לפני ה', כי גם זאת הפעם לא ידע לשפוט את הדבר הזה מעצמו, היות שלפי הדת התחלקות השדות ראוי רק לזכרים אשר להם תפולנה לשכר הליכתן במלחמה, ומטעם זה אין לנקיבות צד זכיה כלל, לפי שהן כפי חוקי הטבע ישתחררו ממערכות המלחמה, לזאת הקריב את התאבכותו לפני ה' הדן דין אמת לאמתו בכל דבר קשה – - והטיבו בעיני ה' את אשר דברו וירצה לפניו לנחם את היתומים בנועם אמריו ולהחיות את לב הנדכאות מחנו ומחסדו ומטובו השופך על כל בשר, ושבח הוא את הבנות והצדיק את תומתן ומי אמנם מיצורי עולם אשר די יגיד תהלתך אלהים טוב! אי איפוא הפה אשר ביכלתו להביע את תפארתך, אי הלשון אשר לה העוז והגבורה לספר את כח מעשיך ! כל כלי המבטא ישתוקו וידומו, נפש תהלוך תמס, גם תשח שירת כל כוכבי נשף ברן יחד לספר את כבודך, ולו יהי' שפה לשמים ונמלצו לחכו אמרי פיו היכול יוכל לערוך אף קצת ממעלותיך? ויען ה' כן בנות צלפחד דוברות יראה מזה כי נשאו חן וחסד לפני ה', הבה הקבצו אלי כל בני שחץ אשר רהבם עמל ואון, אתם אשר בצואריכם ילין עוז ולמרום תרימו קרניכם וכל עפעפיכם תנשאו, אתם אשר תלעיגו בצרת נפש היתומים, ותאמינו ששפלת השכולות מאבות עד לארץ תגיע, הביטו נא וראו! כי גם העמלות והאומללות האלה, אינם כ"כ נחשבות מאלהים כבזויות ולא הורד לארץ כבודם. והנה משה ע"ה כאשר שמע שבחות בנות צלפחד אשר אשרם ה' ויהללם אז גם הוא פארם והוקירם במתנת חלקם, אולם לא השוה את חלקם כחלק אנשים כי לאלה חלק את השדות להיות להן משכורת שלימה חלף עבודתם במלחמה, במה ששמו את נפשם בכפם ללחום על אויביהם במוח עצמותיהם ובאומץ רוחם, ולהנשים נתן רק תודת פיו, ושכר לא נתן להן, וכן נראה מדברי משה עצמו בהבדילו בין הזכיות שזכו אנשים ובין אותן שזכו הנשים, כי במה שנתאחזו האנשים היה להם מצד חוב, וזכות שזכו נשים היה ע"פי מתנה או ע"פ הגמול.
ואחרי ששבה נפש היתומים למנוחתה ע"פ ה', הוקבע לבני ישראל לחוקת משפט סדר הירושה באופן הבא. – ראשית דבר הקדים את הזכרים לירושה בנחלת אבותיהם, ואם אין זכרים תסוב הנחלה לבנות, ותתחשב להן הנחלה רק כתכשיט החיצוני ולא כאחוזה הפרטית – ואם אין בת תנתן הנחלה לאחים, ואם אין לו אחים תעבור הנחלה לאחי אביו, ומובן מזה מעצמו שגם האבות נוחלין את בניהם, כי לא יתכן שתבוא ירושת הבן אל דודו, ומן האב תסוב הנחלה, אבל מפני שמחוק הטבע הוא שהבן יורש נחלת אביו ולא להיפך על כן לא הותנה בפי' הפך הדבר, ר"ל מקרה היוצא מגדר הטבע שיזכה האב בנחלת בנו באם שהקדימנו המות שהוא דרך קללה, למען לא יתראו האבות שירויחו בצע כסף במות אשר בא בלא עתו לבניהם, ועכ"ז נתגלה ברמיזה שזכות אחת לאבות עם אחיהם לירש בנחלת בניהן כדי שיתקיים הנחלה במשפחה ולא, יקחו זרים חלק בה - ואם אין אחים לאביו תנתן הנחלה לשארו הקרוב אליו ממשפחתו. –

Chapter 11

סוף דבר מוטל עלינו כמו שיודע למעלה לבאר את דברי אלהים אשר יגידם הנביא מראש ע"פ רוח הקודש אשר שרתה עליו – כאשר יצא עם ממצרים חלה עליהם רוח שמים, ויהיו נפש אחד לצאת מסבלותם אל ארץ ארם ויתנודדו אנשים על נשים במדבר שממון וישיגו את ים סוף - שמה נתאבכו בצרתם על דבר שלא מצאו להם אניות מזומנות לעבור בהן אפיקי הים הגדול, ולהשיב דרך אשר באו בה גם זאת לא אבו, וירדוף אחריהם מלך מצרים ברכבו ופרשיו כאשר היו נבוכים בארץ אחרי שהניחם לצאת מארצו לאיתות הגדולות אשר ראו עיניו, אז נודע בבירור רפיון רוח עועים, כי מועף לאין מוצק לו, וכי הוא מתמוטט אנה ואנה כאשר ינוד הקנה במים, את הים ראו בגאון גליו לפניהם, והרודפים דלקו אחריהם, על כן נשאו אימים ויפונו. יש מהם אשר בחרו מות מחיים, וקצתם חשבו שטוב להם לטבוע במים, מאשר שיסבלו להג אויביהם שיתעללו בהם כאשר יפלו בידיהם, ויעמדו מטוענים בסבל משאם על שפת הים למען יצללו קל מהרה במים האדירים מידי שיראו את האויב הולך לקראתם. ויהי כאשר ראה הנביא את העם נמוג והלום, נוססה בו רוח אל, ויאמר אליהם אל נא תראו את הים הגדול ושפעת מימיו במה שהוסך בבריח ודלתים, ולא יעבור בו אני שיט וצירים, אל תראו חתת מפני חמת המציק אשר רודף אהריכם, אנה תפנו ואל מי תנוסו לעזרה, עמדו עמודו, חכו לתשועת אלהיכם בלי מורד ופחד, הוא ילחם לכם, באברתו יסך לכם שלא תאונה עליכם רעה, הלא ידעתם הלא תבינו מראש כי רוב פעמים עבר ה' לפניכם ויאחז בערפי אויביכם ויפצפצם, גם היום יורה סוס ורוכבו בשבולת המים. אלה ישקעו כעופרת בתחתית התהום, אף שאתם תראו אותם עודם חיים, אמנם תחזינה אותם מתים מלפני, כזאת וכזאת יקרה לכם היום, כן דבר משה על לב העם, וחיש מלא ה' את דבריו, כי ישרו דברי משה בעיניו, על כן לא הפיר את עצתו, וירא את אותותיו בים בקעהו, וישובו המים, נצבו כמו נד נוזלים משני עבריהם, ובתוך הים נראתה יבשת – מה רבו נפלאות תמים דעים אשר פלג לשטף דרך קפאו תהומות בלב ים, וילכו כל ישראל בחרבה ויעברו את הים מבלי נטבלו רגליהם במימיו כאלו הלכו עלי דרך סלולה על רצפת הצור, וירדוף האויב אחריהם ויפול במכמרתו, ועמוד הענן הולך אחרי המחנה ויהי להם לעזר מצריהם, ומתוך עמוד אש הופיעה תמונת אלהים שבו המים לאיתנם לים מכסים וצריהם טובעו בים סוף, חומות המים נמסו ויהיו פגרי מתים שוחים על במתי הים ורוח סועה וסער הטילם אחרי כן על היבשה חמרים חמרים, אז הכירו ישראל כי נושעו בה' וכי נמלטו ממות כי ראו את שונאיהם נפל שדוד בעזרת האל, לזאת העיר הנביא את רוחו להלל את ה' בכל לבבו על כל תגמולוהי אשר גמל עליו - ויחץ את העם לפלוגות שתים, המחלקה האחת לאנשים, והשנית לנשים, הוא שר לפני אנשים, ואחותו ענתה שירתה לפני נשים, למען יריעו אלה לעומת אלה בנועם זמירתם אל ה' הבורא כל יצורים, ולא היתה שערוריה בשיח רנתם, כלם החליפו כח ויהי השיר משמיע קול חזק וקול חלושה, כי קול האנשים גבוהה וקול הנשים נמוכה, על כן ערבה השירה בלהקת המשורים. – וברבות מופתי אל, אשר כבר דברנו מהם, נתועדו יחדיו לשיר במקהלות שירת תודתם, ועלו הנביא וכל העדה נעלסה כי לא יכלו להתאפק, גם נלאו כלכל את התפעלות השמחה וכל מורשי לבבם נתקו, וקול הזמיר נשמע מפיהם, משה שר להם והם ענו אחריו. - וזה היה תהלת נבואת משה שהקדים לעשות, ואחרי כן היתה עליו יד ה' ויצוהו על המן אשר ירד מן השמים בהעצר האדמה מתת יבולה, כי כלכלם ארבעים שנה במדבר מלחם שמים, אשר כיום ביום השכם נתך ארצה, עם שכבת הטל, ומראיהו כזרע גד, ויצו משה את העם ללקוט מצירת המן ויאמר אליהם הבה! האמינו בה' ובטחו בו אשר זה ימים כבירים הטיב עמנו את חסדיו הגדולים, כל איש ממכם לא יתן אל כליו ממזון הזה להותיר ממנו עד בוקר. אמנם . קצתם אשר אינם מחזיקים בצדקתם, היו מסופקים אם באמת יצאו כל הדברים האלה מפי ה' ולא בדאם משה מלבו, ויותירו על כן ממנו עד בוקר וירום תולעים ויבאש ריחו מקדם בכל המחנה, וירא משה ויחר אפו על עדת הממרים כי איך יכול לעצור בחמתו אחרי שהרבה ה' אותות ומופתים כאלה, ועודם ישקרו באמונתם ואינם מחזיקים בבריתו. - והנה בשני מופתים ברורים נתיקר משה אז לשאת עליו משא נבואת ה', בא' שנשחת – מותר המן, פג טעמו וריחו נמר ותעל צחנתו ויהי לרמה משוקצת, ובשני מה שהשאירו אחרי לקטם וחם השמש ונמס. - לא רבו הימים אחרי כן. ויהי קול ה' מדבר אליו מקדושת יום השבת, ויען שיום הזה הוא יום מכובד מן הטבע להיותו הוכן ליום הולדת התבל מאז, בטרם חוללה עולם העשיה, ואולי נתעלמה ידיעה זו מבני אדם מפאת רעות רבות שהשיגום במבול מים ובמשרפות אש, ונשתכח זכרון קדושת יום זה אשר היתה הודעתו תדירה מאב, אל בנים, אשר על כן הוציא משה לאור את תעלומתו על פי ה', ובמופת גלוי הודיע קושט אמריו על אופן הבא, למה שברוב ימי המעשה נתמעט ירידת המן וביום הששי לקטו לחם משנה, וזה מה שנשאר מימים ראשונים שבשבוע כליל נשחת ולא יצליח לכל, ואולם מה שנשתייר מיום הששי עמד טעמו בו ולא הומר ריחו, ויתפלא משה כאשר הורהו ה' את קדושת יום השבת אשר לפנים לא הכיר בו מהזית לבו אף שהיתה נפשו מצוחצחת במושגי הנבואה, עכ"ז לא תשיג אמיתת הדבר בלתי את החל עליה רוח ה' – והמופת ברור מלבד מה שנכפל לחם יומים ולא נשחת יתרו, עוד מצורף לזה הוא דבר פלאי שירד המן ביום הששי משנה ליום השביעי הסמוך, ומן מוצא דבר זה ישכיל כל איש שגם סדר הזה הי' מכוון בתחלת בריאות התבל ובהמתחת השחקים, שניהם העולם והמן התחילו מיום ראשון והגבלתם בששת ימי המעשה פעולת שניהם אחת היא, כי כמו שנברא העולם מאין לבוא לידי השלמתו, כן כאשר נרעשו היסודות לעת רעה והאדמה לא נתנה את כחה פתח ה' גנזכי השמים ויאכל אנשים רעבים במדבר מחלב מנו, השביעם מן דגן שמים בלי מחשך, אז בשלישית נשא הנביא את חזון הנפלא כאשר התנבא – לאמר שיכלא הגשם מהמטיר לחם שמים ביום השביעי ולא ירדו אף פתיתי לחם, ולא נפל דבר אחד מכל אשר דיבר, הכל בא. ויהי ממחרת כאשר יצאו האנשים ללקוט ולא מצאו ושבו ריקם אל ביתם, ויצר להם על אשר לא האמינו במשה, כי עיניהם ראו את אמתת הנביא אשר קולע אל השערה ולא יחטא, רוח ה' אתו מלומדה לדעת לעות דבר על אפניו להגיד את אחרית הימים. –אל דרך הנבואה זאת נתעורר משה מרוח ה' ומידיעת תהלוכות השמים, ומה שהוסיף אח"כ להשמיע בלימודים, מתיחס יותר אל משמרת החוקים משיתיחס אל חלק הנבואות, ובתוכם סיפור אחד נמצא המצייר את העון פלילי כאשר סרו העם מדרכי קדמוניהם כמו שהעירותי כבר מזה, איך שעשו להם עגל מסכה וכבדו אותו כמנהג מצרים, ובמחולות רקדו לפניו, טבחו טבחם מסכו יינם וישכחו את אלהיהם ולא זכרו עוד את צדקת אבותיהם, ויוסיפו להרע עד היום הזה, וירע הדבר בעיני משה אחרי שהוכה כן פתאום בעורת לב העם הזה, אשר לפנים חכמו והשכילו מכל הגוים, ועתה נסרחה חכמתם ונתערבבה דעתם מהבליהם, לכבות את המאור הגדול הנוצץ באמונת הבורא, אשר לא יעומם אף בהעדר שמש, ואף אם כל הכוכבים אספו נגהם, כיאור האמונה כמדורת אש מנוגה המיוחד לה שהוא רוחני בלתי מושג, ואם שתתיצב אמונת שוא לנגדה, אז יתודע היתרון אשר לאמונה האמיתית, ובגלל כן נעצב משה ויעבור בתוך העם בפנים זועפת, ותהי נפשו לוהטת אל אלהים, ויקרא בקול גדול לאמר, מי הוא הנקי מעון? מי זה אשר חשך את ידו מלחלל את הקודש? זה יבוא אלי, ויתקבץ אליו שבט אחד אשר ערב את לבו לשרש מן האדמה רוכסי הרשעים האל, ויהי הם תאבים לשמוע מפי מנהיגם כי באה עת הפקודה לנקום את נקמתם, וייטב בעיני משה התרגשות לבבם וזריזות רוחם להוציא את צדקתם זו, ויאמר הבה! שימו איש חרבו על יריכו, עברו ושובו משער לשער במחנה, והרגו איש את אחיו, ואיש על קרובו יכלה רחמיו, וידעתם גם היום כי מעשיכם זה מעשה קודש ונקם ברית נקמתם, ה' יתן עליכם היום ברכה. ויעשו בני לוי כדבר משה ויפול מן העם ביום ההוא כשלשת אלפים איש אשר התיעצו להדיח אותם ברעה, ועם זה נתודעו. בני לוי נקיים ממחשבה זרה, ונוסף לזה עקב אשר חזקו לבבם לנקום נקמת ה', רצה ה' את פועל ידם ומשכורתם היתה שלימה ויתן להם עבודת הכהונה למתנה.

Chapter 12

ומלבד זה נמצא עוד אצל משה איך שרוח ה' דבר בו ומלתו על לשונו, וכבר הזכרתיו למעלה המדובר מן הכהונה הגדולה, ומה שנתלה ממנה, הכל דבר ברוח הקודש, וכל אשר דבר קרוב לבוא בימים לא נמשכו. – והנה מחלקות העבודה שבהיכל, היתה פי שנים, ראשונה, כהנת הכהנים, ואהריה שירות השוערים, בימים ההם היו הכהנים שלשה והשוערים מאולפים במספרם, בזזו על כן ברוב חילם למצער עם הכהנים, וחטאתם גדולה, מפני שהשפילו כבוד הגדולים והרימו את פחותי הערך עד למעלה ראש, וכמו כן יתקשר הקשר בעבדים המתפרצים באדוניהם, ובפרוע פרעות בעם יתלקטון אליהם פוחזים ורקים, ויקהלו על משה על אודות שהסב את הכהונה אל אחיו ואל זרעו, ובתרמה עשה לחלוק את הסגולה הזאת בשם ה' אשר לא צוהו, לזאת נתלבטה ענות רוחו לשמוע ולשאת עוד את גודל רשעתם ואת קשה מרים ויעתר אל ה' לבל ירצה את עולות זבחיהם כי אין מחוק אלהים שופט צדק לשעות אל מנחתם שוא, וקטורת תועבה היא לו פעולת הרשע - עוד לא כלתה חמתו, עוד לא היתה נתכת ויער אותו רוח ה' ויעמידהו על רגליו, וינאם נאום ה' לאמר, בנים אשר לא אמון בם, רעים וחטאים לה', אך אלה לבד ידחו ויפלו ברעה, יסור ייסרם יה לפי מעשיהם, ובכל חטאתם יספו, ובזאת ידעון כי לא מלבי עשיתי את כל המעשים, ירא ה' וישפוט את ריבי ויוכח אמת, אם כמות כל אדם ימותון אלה, לא ה' שלחני, ואם בריאה יברא ה' שמיתתם תהיי משונה מכל פקודת האדם, וענתה בי צדקתי, האדמה תפצה את פיה וחיל אדם יבולע עם כל בתיהם, יחד ירדו חיים שאולה. – ויהי ככלותו לדבר ותבקע האדמה מתחת הרשעים, ותפתח הארץ פיה ותבלע אותם ואת בתיהם וכל רכושם ותכס עליהם כאשר . הדלת תסוב על צירה, ואח"כ יצאה אש מאת השמים פתאום, ותאכל את החמשים ומאתים איש, אשר השא השאו את העם להתקשר במשה ולמרוד בו, לא נשאר מהם עצם אשר יובל לקבורה. – ועל אופן זה בסבת עונשים נוראים המתרבים זה אחר זה נתגלו צדקת משה, ועדות ה' שהיא נאמנה. - וכן יש להתבונן באמת איך שיפקדו שמים וארץ את עון רשעים, כאלו הם בבחינת חלקים היקרים שבעולם, נתיחדו לשפוט את הרשעה ושבט בידם זעמם, ויען שהזדים מפריחים את פשעם משרשי אדמה למטה ומאריכים את בדיו, עד לעב יגיע, ועשה פרי כחש, על כן שני אלה רגע אחד יתגעשו לעקרם מן העולם, האדמה פוערת את פיה לבלעם, והשמים ישלח ברקיו ירוצצו ברעם ונפץ להציתם באש – והנה אבדון הנבלעים והשרופים אחד היה בשחותו, לפתע פתאום בא שברם והותם יחד ונעלמו מעין כל חי, אלה נחבאו תחת רגבי אדמה והיה העקוב אחרי כן למישור, ואלה נתאכלו מברקים נוצצים ומהזיזי אש פלדות
ולקץ הימים נפש משה משתוקקת להתעופף אל בית אביה לשוב אל שוכני מרום שמים, אחרי שפשטה את בלויי ההפסד, ותגלום את הרוחנית בגלומי הנצחית, ויתחנן משה אל ה' שיהפוך את תמונתו המרכבת מהגוף והנפש אל עצם אחד פשוט, וכן כלו נהפך לנפש זכה וברה, וימלא אותו רוח אלהים, ויגד לכל עמו, ולכל שבט ושבט ביחוד, מה שתקרינה אותם באחרית הימים, בהפוכי מטרתא ובגלגול סדרים, וכבר קצת מן האותיות האלה באו ונהיו, וקצתם עוד ייחלון לבוא בעתות מזומנות, וכטוב אשר הטיב ה' לנו בכל מה שעבר עלינו, כן יוסיף וייטב לנו מן אז והלאה ברוב חסדיו - ומה שיתבקש יותר מיקרת הענין, הוא מן הצורך שתהיינה נרשמות בנבואה כל הפורעניות המתרגשות לבוא לבני התערובות, הזונים אחרי לבבם הזונה. - על זאת יתפלא כל אדם, וביותר יתפלא תכלית כל הספרים הקדושים אשר השאיר אחריו המחוקק מיוסדים על אדני צדק ומשפט.
ויהי בהעלות משה אל השמים, ויהי אך יצוא יצא מבית האסורים ויפרוש כנפיו להגביה עוף להתהלך בחוג שמים בארץ החיים, ויחל רוח ה' לפעמו עודו בחיים חיתו התנבא על עצמו וכי כפשע בינו ובין המות, וקודם מותו הגיר לעמו כי יגוע וימות, ולא ידע איש את קבורתו - הן לא נקבר בידי אדם כי אם ע"י טובות הנצחיות, ולא נבנה אצלו ציון בקרב ציוני המאושרים, ובל ידע איש את מצבתו אשר תגיד תהלתו, ואנו ואבלו עליו כל ישראל, ויבכו אותו חודש ימים, ויוסיפו יגון על מכאובם כל אחד ואחד לבדו, ומיום ההוא והלאה מי ישוחח את עוז חכמתו וכלי הטוב אשר הטיב בכלל וביחוד. –
ככה זרחה שמש משה, וכן הה! נכבה אורו, אין עוד מלך ומחוקק, גם נביא גם כהן על פני כל אחיו נפל, ושם במרום - .נחצב קברו.